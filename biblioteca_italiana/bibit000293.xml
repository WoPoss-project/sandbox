<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
  
  <teiHeader>
  <fileDesc>
    <titleStmt>
      <title>Nuova cronica</title>
      <author>Giovanni Villani</author>
    </titleStmt>
    <extent>3047 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000293</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Nuova cronica</title>
        <author>Villani, Giovanni</author>
        <editor id="ed">Porta, Giuseppe</editor>
        <publisher>Fondazione Pietro Bembo</publisher>
        <pubPlace>[S.l.]</pubPlace>
        <date>[1990]</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="ita"/><language id="lat">Latino</language><language id="fre">Francese</language></langUsage>
    <textClass>
      <keywords scheme="CDD">
        <term>945.511 - Storia di Firenze.</term>
      </keywords>
      <keywords scheme="CGB">
        <term>Testi storici e storiografici</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-09-11T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-10-20T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
  <text>
    <body>
      <div1 type="libro">
        <head>LIBRO PRIMO</head>
        <argument>
          <p rend="italic">Questo libro si chiama la Nuova cronica, nel quale si tratta di più cose
            passate, e spezialmente dell'origine e cominciamento della città di Firenze, poi di
            tutte le mutazioni ch'ha avute e avrà per gli tempi: cominciato a compilare nelli anni
            della incarnazione di Iesù Cristo MCCC.</p>
          <p rend="italic">Comincia il prolago, e il primo libro.</p>
        </argument>
        <div2 type="capitolo">
          <head>I</head>
          <p>Con ciò sia cosa che per gli nostri antichi Fiorentini poche e nonn–ordinate memorie si
            truovino di fatti passati della nostra città di Firenze, o per difetto della loro
            negligenzia, o per cagione che al tempo che Totile <foreign lang="lat">Flagellum
            Dei</foreign> la distrusse si perdessono scritture, io Giovanni cittadino di Firenze,
            considerando la nobiltà e grandezza della nostra città a' nostri presenti tempi, mi pare
            che si convegna di raccontare e fare memoria dell'origine e cominciamento di così famosa
            città, e delle mutazioni averse e filici, e fatti passati di quella; non perch'io mi
            senta sofficiente a tanta opera fare, ma per dare materia a' nostri successori di
            nonn–essere negligenti di fare memorie delle notevoli cose che averranno per gli tempi
            apresso noi, e per dare esemplo a quegli che saranno delle mutazioni e delle cose
            passate, e le cagioni, e perché; acciò ch'eglino si esercitino adoperando le virtudi e
            schifino i vizii, e l'aversitadi sostegnano con forte animo a bene e stato della nostra
            repubblica. E però io fedelmente narrerò per questo libro in piano volgare, a ciò che li
            laici siccome gli aletterati ne possano ritrarre frutto e diletto; e se in nulla parte
            ci avesse difetto, lascio alla correzzione de' più savi. E prima diremo onde fu il
            cominciamento della detta nostra città, conseguendo per gli tempi infino che Dio ne
            concederà di grazia; e non sanza grande fatica mi travaglierò di ritrarre e ritrovare di
            più antichi e diversi libri, e croniche e autori, le geste e' fatti de' Fiorentini
            compilando in questo; e prima l'orrigine dell'antica città di Fiesole, per la cui
            distruzione fu la cagione e 'l cominciamento della nostra città di Firenze. E perché
            l'esordio nostro si cominci molto di lungi, in raccontando in brieve altre antiche
            storie, al nostro trattato ne pare di nicessità; e fia dilettevole e utile e conforto a'
            nostri cittadini che sono e che saranno, in essere virtudiosi e di grande operazione,
            considerando come sono discesi di nobile progenie e di virtudiose genti, come furono gli
            antichi buoni Troiani, e' valenti e nobili Romani. E acciò che·ll'opera nostra sia più
            laudebile e buona richeggio l'aiuto del nostro Signore Iesù Cristo, per lo nome del
            quale ogni opera ha buono cominciamento, mezzo, e fine.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come per la confusione della torre di Babello si cominciò ad abitare il
              mondo.</p>
          </argument>
          <p>Noi troviamo per le storie della Bibbia e per quelle degli Asseriani che Nembrotto il
            gigante fu il primo re, overo rettore e ragunatore di congregazione di genti; ch'egli
            per la sua forza e séguito signoreggiò tutte le schiatte de' figliuoli di Noè, le quali
            furono LXXII; ciò furono XXVII quelle che uscirono di Sem il primo figliuolo di Noè, e
            XXX quelle di Cam il secondo figliuolo di Noè, e XV quelle di Giaffet il terzo figliuolo
            di Noè. Questo Nembrot fu figliuolo di Cus che fu figliuolo di Can il secondo figliuolo
            di Noè. E per lo suo orgoglio e forza si credette contrastare a·dDio, dicendo che Idio
            era signore del cielo, e egli della terra. E acciò che Dio non gli potesse più nuocere
            per diluvio d'acqua, come avea fatto alla prima etade, sì ordinò di fare la maravigliosa
            opera della torre di Babel. Onde Iddio, per confondere il detto orgoglio, subitamente
            mandò confusione in tutti viventi, e che operavano la detta torre fare; e dove tutti
            parlavano una lingua, ciò era l'ebrea, si variaro in LXXII diversi linguaggi, che l'uno
            non intendea l'altro. E per cagione di ciò rimase per necessità il lavoro della detta
            torre, la quale era sì grande che girava LXXX miglia, e era già alta IIII<hi rend="sup">M</hi> passi, e grossa M passi, che ogni passo è braccia III delle nostre. E poi
            quella torre rimase per le mura della grande città di Babbillonia, la quale è in Caldea,
            e tanto è a·ddire Babbillonia quanto confusione. E in quella per lo detto Nembrot e per
            gli suoi furono prima adorati gl'idoli di falsi Idii. E fu cominciata la detta torre,
            overo mura di Babillonia, VII<hi rend="sup">C</hi> anni apresso che fu il Diluvio, e
            MMCCCLIIII anni dal cominciamento del secolo infino alla confusione della torre di
            Babello. E troviamo che si penò a·ffare anni CVII: e le genti viveano in que' tempi
            lungamente. E nota che in lunga vita, avendo più mogli, aveano molti figliuoli e
            discendenti, e multiplicaro in molto popolo, tutto fosse disordinato e sanza legge.
            Della detta città di Babillonia fu prima re che cominciasse battaglie Nino figliuolo
            Beli, disceso d'Ansur figliuolo di Sem, il quale Nino fece la grande città di Ninive. E
            poi dopo lui regnò Semiramis sua moglie in Babillonia, che fu la più crudele e dissoluta
            femmina del mondo, e questa fu al tempo da Abraam.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come si dipartì il mondo in tre parti, e della prima detta Asia.</p>
          </argument>
          <p>Per cagione della detta confusione convenne di nicessità che' tribi e le schiatte de'
            viventi ch'allora erano si dipartissero e abitassono diversi paesi. E la prima generale
            partigione fu che in tre patti si divise il mondo, per le schiatte de' primi tre
            figliuoli di Noè. La prima e maggiore parte si chiamò Asia, la quale contiene quasi la
            metade e più di tutta la terra abitata, cioè tutta la parte da levante, cominciando dal
            mare Occiano e Paradiso terrestro, partendosi dalla parte di settentrione dal fiume di
            Tanai in Soldania che mette foce in sul mare Maggiore, detto per la Scrittura Pontico; e
            da la parte di mezzodì si parte e confina al diserto che parte Soria da Egitto, e per lo
            fiume del Nilo che fa foce a Dammiata in Egitto, e mette capo nel nostro mare. Questa
            parte d'Asia contiene più province in sé, Camia, e India, e Caldea, e Persia, e Asiria,
            Mesopotania, Media, Erminia, Giorgia, e Turchia, e Soria, e molte altre province. E
            questa parte abitaro i discendenti di Sem, il primo figliuolo di Noè.</p>
        </div2>
        <div2 type="capitolo">
          <head>IV</head>
          <argument>
            <p rend="italic">De la seconda parte del mondo detta Africa, e de' suoi confini.</p>
          </argument>
          <p>La seconda parte si chiamò Africa, la quale da levante comincia i suoi confini dal
            sopradetto fiume del Nilo, dal mezzogiorno infino nel ponente a lo stretto di Sibilia e
            di Setta, cinta e circondata dal mare Uziano, che si chiama il mare di Libia; e dal
            settantrione confina col nostro mare detto Mittaterreno. Questa parte ha in sé Egitto,
            Numidia, Moriena, e Barberia, e 'l Garbo, e 'l reame di Setta, e più altre salvatiche
            province e diserti. Questa parte fu popolata per gli discendenti di Cam il secondo
            figliuolo di Noè.</p>
        </div2>
        <div2 type="capitolo">
          <head>V</head>
          <argument>
            <p rend="italic">Della terza parte del mondo detta Europia, e de' suoi confini.</p>
          </argument>
          <p>La terza parte del mondo si chiama Europia, la quale comincia i suoi confini da levante
            dal fiume detto Tanai, il qual è in Soldania, overo in Cumania, e mette nel mare de la
            Tana nominato dal detto fiume, e quel mare si chiama Maggiore; in sul qual mare e parte
            d'Europia si è parte di Cumania, Rossia, e Bracchia, e Bolgaria, e Alania, stendendosi
            sopra quel mare infino in Costantinopoli; e poi verso il mezzogiorno Saloniche, e
            l'isole d'Arcipelago nel nostro mare di Grecia, e tutta Grecia comprende infino in
            Accaia ov'è la Morea; e poi si torce verso settantrione il mare detto seno Adriatico,
            chiamato oggi golfo di Vinegia, sopra il quale è parte di Romania verso Durazzo, e la
            Schiavonia, e alcuno capo d'Ungaria, e stendesi infino ad Istria, e Frioli, e poi torna
            alla Marca di Trevigi, e a la città di Vinegia; e poi verso il mezzogiorno, agirando il
            paese d'Italia, Romagna, Ravenna, e la Marca d'Ancona, e Abruzzi, e Puglia, e vanne
            infino in Calavra a lo 'ncontro a Messina, e l'isola di Cicilia; e poi tornando verso
            ponente per la riva del nostro mare a Napoli e Gaeta infino a Roma; e poi la Maremma e
            'l paese nostro di Toscana infino a Pisa e Genova, lasciandosi allo 'ncontro l'isola di
            Corsica e di Sardigna, conseguendo la Proenza, apresso la Catalogna, e Araona, e l'isola
            di Maiolica, e Granata, e parte di Spagna infino allo stretto di Sibilia ove s'afronta
            con Africa in piccolo spazio di mare; e poi volge a mano diritta in su la riva di fuori
            del grande mare Uziano, circundando la Spagna, Castello, Portogallo e Galizia verso
            tramontana, e Navarra, e Brettagna, e Normandia, lasciandosi allo 'ncontro l'isole
            d'Irlanda; e poi conseguendo, Piccardia, e Fiandra, ed e·reame di Francia, lasciandosi
            allo 'ncontro verso tramontana, in piccolo spazio di partimento di mare, l'isola
            d'Inghilterra, che la grande Brettagna fu anticamente chiamata, e l'isola di Scozia con
            essa. E poi di Fiandra conseguendo verso levante e tramontana, Isilanda, e Olanda, e
            Frisinlanda, Danesmarche, Norvea, e Pollana, conchiudendo in sé tutta Alamagna, e
            Boemia, e Ungaria, e Sassogna; e poi è Gozia e Svezia, tornando in Rossia e Cumania al
            sopradetto confine ove cominciammo del fiume di Tanai. Questa terza parte così confinata
            ha in sé molte altre province infra terra che non sono nominate in questo, e è del tanto
            la più popolata parte del mondo, però che tiene al freddo, e è più temperata. Questa
            Europia prima fu abitata da' discendenti di Giafet il terzo figliuolo di Noè, come
            faremo menzione apresso nel nostro trattato; e eziandio secondo che racconta Escodio
            maestro di storie, Noè in persona con Iano suo figliuolo, il quale ebbe poi che fu il
            Diluvio, ne vennero in questa parte d'Europia nelle parti d'Italia, e là finì sua vita.
            E Iano vi rimase, e di lui uscirono grandi signori e popoli, e fece molte cose in
            Italia.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come il re Attalante, nato di quinto grado di Giaffet figliuolo di Noè,
              prima venne in Europia.</p>
          </argument>
          <p>Intra gli altri principali, e che prima arrivasse in questo nostro paese d'Italia,
            partendosi dalla confusione della torre Babel, fu Attalante, overo Attalo, il quale fu
            figliuolo di Tagran, o Targoman, che fu figliuolo di Tirras, il quale fu figliuolo di
            Gomer che fu figliuolo primo di Giaffet. Altri dottori iscrissono che questo Attalo fu
            de' discendenti di Can, il secondo figliuolo di Noè, in questo modo: che Can ingenerò
            Cus, e Cus ingenerò Nembrot il gigante, onde è fatta menzione; Nembrot ingenerò Cres,
            che fu il primo re e abitatore dell'isola di Creti, che per suo nome così fu nominata;
            Cres ingenerò Cielo, e Cielo ingenerò Saturno, e Saturno generò Iove e Attalo. Di questa
            nazione furono i re di Grecia, e di Latini, ma non però il detto Attalante, overo
            Attalo; anzi troviamo che di Saturno nacque Iove, come dice dinanzi, e Tantalo: e quello
            Iove re di Creti cacciò Saturno suo padre del regno, e venne bene Saturno in Italia, e
            fece la città di Sutri, detta Saturna, e di lui discesono poi i re di Latini, come
            innanzi farà menzione. Ma il detto Tantalo fu re in Grecia, e troviamo ch'ebbe grande
            guerra con Troio re di Troia, e uccise Ganimedes figliuolo di Troio. Ma l'errore dello
            scrittore fu di Tantalo ad Attalo; ma la vera progenie fu da Attalo, detto Attalante,
            come dicemmo dinanzi.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come il re Attalante prima edificò la città di Fiesole.</p>
          </argument>
          <p>Questo Attalante ebbe una moglie ch'ebbe nome Eletra. Questa Eletra moglie d'Attalo fu
            figliuola d'uno altro Attalante re, il quale fu de' discendenti di Can, secondo
            figliuolo di Noè. Quello Attalante abitò in Africa giù nel ponente, quasi di contro a la
            Spagna; e per lui nominiamo prima il grande monte ch'è là Monte Attalante, che si dice
            ch'è sì alto che quasi pare tocchi il cielo, onde i poeti in loro versi feciono favole
            che quello Attalante sostenea il cielo; e ciò fu che fu grande astrolago. E sue VII
            figliuole si convertiro nelle VII stelle del Tauro, che volgarmente chiamiamo Galulle.
            L'una di quelle VII sue figliuole fu la sopradetta Eletra moglie d'Attalante re di
            Fiesole, il quale Attalante con Eletra sua moglie, con molti che 'l seguiro, per agurio
            e consiglio d'Appollino suo astrolago e maestro, arivò in Italia nel paese di Toscana,
            il quale era tutto disabitato di gente umana. E cercando per astronomia tutti i confini
            d'Europia, per lo più sano e meglio asituato luogo che eleggere si potesse per lui, sì
            si puose in sul monte di Fiesole, il quale gli parve forte per sito e bene posto. E in
            su quello poggio cominciò e edeficò la città di Fiesole, per consiglio del detto
            Appollino, il quale trovò per arte di stronomia che Fiesole era nel migliore luogo e più
            sano che fosse nella detta terza parte del mondo detta Europia; imperò ch'egli è quasi
            nel mezzo intra' due mari che acerchiano Italia, cioè il mare di Roma e di Pisa che·lla
            Scrittura chiama Mittaterrena, il mare overo seno Adriatico, che oggi s'appella il golfo
            di Vinegia. E per cagione de' detti mari e per le montagne che vi sono intorno vi
            regnano i migliori venti e più sani e purificati che in altra parte, e ancora per le
            stelle che signoreggiano sopra quello luogo. E la detta città fu fondata sotto
            ascendente di tale segno e pianeta che dà allegrezza e fortezza a tutti gli abitanti più
            che in altra parte d'Europia; e come più si sale alla sommità del monte, tanto è più
            sano e migliore. E nella detta cittade ebbe uno bagno, il quale era chiamato bagno
            reale, che sanava molte infermitadi; e nella detta cittade venia per maraviglioso
            condotto delle montagne di sopra a Fiesole acque di fontane finissime e sane, onde la
            città avea grande abondanza. E fece Attalante murare la detta città di fortissime mura,
            e di maravigliose pietre e grossezza, e con grandi e forti torri, e una rocca in sulla
            sommità del monte di grandissima bellezza e fortezza, ove abitava il detto re, sì come
            ancora si mostra e può vedere per le fondamenta delle dette mura, e per lo sito forte e
            sano. La detta città di Fiesole multiplicò e crebbe d'abitanti in poco tempo, sicché
            tutto il paese e molto di lungi a sé signoreggiava. E nota ch'ella fu la prima città
            edificata nella detta terza parte del mondo chiamata Europia, e però fu nominata
              <foreign lang="lat">Fia sola</foreign>, cioè prima, sanza altra città abitata nella
            detta parte.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come Attalante ebbe tre figliuoli, Italo, e Dardano, e Siccano.</p>
          </argument>
          <p>Attalante re di Fiesole, poi ch'ebbe fatta la detta città, ebbe di Eletra sua moglie
            tre figliuoli; il primo ebbe nome Italo, e per lo suo nome fu i·regno d'Italia nominato,
            e ne fu signore e re; il secondo figliuolo ebbe nome Dardano, il quale fu il primo
            cavaliere che cavalcasse cavallo con sella e freno. Alcuni scrissono che Dardano fu
            figliuolo di Iove re di Creti e figliuolo di Saturno, come adietro è fatta menzione; ma
            non fu vero, però che Iove rimase in Grecia, e' suoi discendenti ne furo re e signori, e
            sempre nemici de' Troiani; ma Dardano venne d'Italia, e fu figliuolo d'Attalo, come la
            storia farà menzione. E Vergilio poeta il conferma nel suo libro dell'Eneidos, quando li
            Dei dissero ad Enea che cercasse il paese d'Italia, là ond'erano venuti i suoi
            anticessori ch'aveano edificata Troia, e così fu vero. Il terzo figliuolo d'Attalo ebbe
            nome Siccano, quasi in nostro volgare sezzaio, il quale ebbe una bellissima figliuola
            nomata Candanzia. Questo Siccano n'andò nell'isola di Cicilia, e funne il primo
            abitatore, e per lo suo nome fu prima l'isola chiamata Siccania, e per la varietà di
            volgari delli abitanti è oggi da·lloro chiamata Sicilia e da noi Italiani Cicilia.
            Questo Siccano edificò in Cicilia la città di Saragosa, e fecela capo del reame ond'elli
            fu re e' suoi discendenti apresso per grandissimo tempo, come fanno menzione le storie
            di Ciciliani, e Virgilio nell'Eneida.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come Italo e Dardano vennero a concordia a cui dovesse rimanere la
              città di Fiesole e il regno d'Italia.</p>
          </argument>
          <p>Morto il re Attalante nella città di Fiesole, rimasero apresso di lui signori Italo e
            Dardano suoi figliuoli; e essendo ciascuno di loro signori di grande coraggio, e che
            ciascuno per sé era degno di signoreggiare il regno d'Italia, sì vennero tra·lloro in
            questa concordia, che dovessero andare con loro sacrificii a sacrificare il loro Idio
            alto Marti, il quale adoravano. E fatti i sacrificii, il domandarono quale di loro
            dovesse rimanere signore in Fiesole, e quale di loro dovesse andare a conquistare altri
            paesi e reami. Dal quale idolo ebbono risposto, o per commessione divina o per artificio
            diabolico, che Dardano dovesse andare a conquistare altre terre e paesi, e Italo dovesse
            rimanere in Fiesole e nel paese d'Italia. Al quale comandamento e risponso così
            aseguiro, che Italo rimase nella signoria; e di lui nacquero grandi signori che apresso
            di lui signoreggiaro non solamente la città di Fiesole e la provincia intorno, ma quasi
            tutta Italia, e molte città v'edificaro; e la detta città di Fiesole montò in grande
            potenzia e signoria, infino che·lla grande città di Roma nonn–ebbe stato e signoria. E
            con tutta la grande potenzia di Roma, sempre le fu la città di Fiesole nemica e ribella,
            infino che per gli Romani non fu disfatta, come innanzi farà menzione la vera storia.
            Lasceremo di più dire al presente di Fiesolani, ch'a luogo e tempo torneremo alla
            storia, e seguiremo come Dardano si partì di Fiesole, e fu il primo edificatore della
            grande città di Troia, e l'origine de' re di Troiani, ed eziandio di Romani.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come Dardano arrivò in Frisia, e edificò la città di Dardania, che poi
              fu la grande Troia.</p>
          </argument>
          <p>Dardano, com'ebbe comandamento dal risponso del loro Idio, si partì di Fiesole con
            Appollino maestro e astrolago del suo padre, e con Candanzia sua nipote, e con grande
            séguito di sua gente, e arrivò nelle parti d'Asia nella provincia che si chiamava
            Frigia, per lo nome di Friga di discendenti di Giaffet che prima ne fu abitatore; la
            quale provincia di Frigia si è di là da la Grecia, passate l'isole d'Arcipelago, in
            terra ferma, che oggi si signoreggia per li Turchi e si dice Turchia. In quello paese il
            detto Dardano per consiglio e arte del detto Apollino cominciò ad edificare, e fece una
            città in sulla riva del detto mare di Grecia, a la quale per lo suo nome puose nome
            Dardania, e ciò fu III<hi rend="sup">M</hi>CC anni dal cominciamento del secolo. E così
            fu Dardania chiamata mentre Dardano vivette, e eziandio i figliuoli.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come Dardano ebbe uno figliuolo ch'ebbe nome Tritamo che fu padre di
              Troio, per lo quale la città di Troia fu così chiamata.</p>
          </argument>
          <p>Il quale Dardano ebbe uno figliuolo ch'ebbe nome Tritamo: di Tritamo nacque Troio e
            Toraio; ma Troio fu il più savio e valoroso, e per la sua bontà fu signore e re de la
            detta città e del paese d'intorno, e con Tantalo re di Grecia, figliuolo che fu di
            Saturno re di Creti, onde facemmo menzione, ebbe grande guerra. E poi dopo la morte del
            detto Troio, per la bontà e senno e valentia che in lui era regnata, sì piacque al
            figliuolo e agli uomeni della sua città che per lo suo nome sempre la detta città fosse
            chiamata Troia; e a la principale e maestra porta de la città, per la memoria di
            Dardano, rimanesse il nome che avea prima la città, cioè Dardania.</p>
        </div2>
        <div2 type="capitolo">
          <head>XII</head>
          <argument>
            <p rend="italic">De li re che furono in Troia; e come Troia fu la prima volta distrutta
              al tempo del re Laumedon.</p>
          </argument>
          <p>Del sopradetto Troio, poi che fu morto, rimasono tre figliuoli; il primo ebbe nome
            Elion, il secondo Ansaraco, il terzo Ganimedes. Il detto Elion edificò in Troia la
            mastra fortezza e castello reale di magnifica opera, e per lo suo nome Elion fu
            chiamato. Del detto Elion nacque il re Laumedon, e Titonun che fu padre di Menone, overo
            Menelao, al cui tempo fu distrutta Troia la prima volta per lo possente Ercore, il quale
            fu figliuolo della reina Armene figliuola del re Laudan di Creti, e co·llui Iason
            figliuolo Anson e nepote del re Pelleus di Polopense, e lo re Talamone di Salamine. E
            ciò fu per cagione del detto re Laumedon, ch'aveva vietato il porto di Troia al detto
            Ercore e Iason, e fatta loro onta e villania, e volutoli prendere e uccidere, quando
            Iason andava a l'isola di Colco ov'era il montone col vello dell'oro, come raccontano i
            poeti; imperò che 'l detto Laumedon si tenea per nemico di Greci, per cagione che 'l re
            Tantalo avea morto Ganimedes suo zio e figliuolo di Troio, come innanzi faremo menzione.
            E per la detta antica guerra, allora rinnovellata, fu la prima distruzione di Troia. E
            per loro fu morto il detto re Laumedon e molta di sua gente, e distrussono e arsono la
            detta città di Troia. E 'l detto re Talamone, che al detto conquisto fu molto valoroso,
            rubò e prese Ansiona figliuola del detto re Laumedon, e menollasene in Grecia, e tennela
            per sua femmina, overo amica.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come il buono re Priamo reedificò la città di Troia.</p>
          </argument>
          <p>Apresso la detta prima distruzione di Troia Priamo figliuolo del re Laumedon, il quale
            essendo giovane non era allora in Troia, tornò poi con aiuto d'amici, e rifece fare e
            ristorare di nuovo la detta città di Troia di maggiore sito, e grandezza, e fortezza che
            nonn–era stata dinanzi, e tutta la gente del paese d'intorno vi ricolse e fece abitare,
            sì che in piccolo tempo multiplicò e crebbe, e divenne delle maggiori e più possenti
            città del mondo; ché, secondo raccontano le storie, ella girava LXX de le nostre miglia
            con popolo innumerabile. Questo re Priamo ebbe della sua moglie Eccuba più figliuoli e
            figliuole: il primo ebbe nome Ettor, il quale fu valentissimo duca, e signore di grande
            prodezza e senno; l'altro ebbe nome Paris, e l'altro Deifebo, e Elenus, e 'l buono
            Troiolus; e IIII figliuole, Creusa moglie che fu d'Enea, e Cassandra, e Polisena, e
            Elionas, e più altri figliuoli di più altre donne, onde la storia di Troia di loro fa
            menzione, i quali tutti furono maravigliosi in prodezza d'arme. E apresso buon tempo,
            essendo la detta città in grande e possente stato, e il re Priamo e' figliuoli in grande
            signoria, Paris e Troiolus suoi figliuoli, e Eneas suo nipote, e Pollidamas co·lloro
            compagnia, armarono XX navi, e con quelle navicando, arrivaro in Grecia per vendicare la
            morte e l'onta de·re Laumedon loro avolo, e la distruzione di Troia, e ruberia di Siona
            loro zia; e arrivaro ne·regno del re Menelao fratello del re Talamone ch'avea presa
            Siona, il quale Menelao avea per moglie Elena, la più bella donna che allora fosse al
            mondo, la quale era ita a una festa di sacrificii in su una loro isola; e veggendola
            Paris, incontanente innamorò di lei, e presela per forza, e uccisono e rubaro tutti
            quegli ch'erano a la detta festa e in su quella isola, e tornarsi a Troia. E per molti
            si dice che la detta reina Elena fu rubata in su l'isola che oggi è chiamata Ischia, e
            la terra del re Menelao era Baia e Pozzuolo, e 'l paese d'intorno ove è oggi Napoli e
            Terra detta di Lavoro, che in quegli tempi era abitata da' Greci e detta la Grande
            Grecia. Ma per quello che troviamo per le vere storie, quella isola ove fu presa Elena
            fu Citerea, che oggi si chiama il Citri, la quale è in Romania incontro a Malvagia nel
            paese d'Accaia detto oggi la Morea; e la detta Elena fu serocchia di Castor e di Polluce
            onde i poeti fanno versi.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come Troia fu distrutta per gli Greci.</p>
          </argument>
          <p>Per la detta ruberia di Elena il re Menelao co·re Talamone e col re Agamenone suo
            fratello, ch'allora era re di Cicilia, con più altri re e signori di Grecia e di più
            altri paesi, fecero lega e congiura di distruggere Troia, e raunarono M navi con
            grandissima moltitudine di genti d'arme a cavallo e a piè, e con esse arrivaro e puosono
            assedio a la grande città di Troia. Al quale assedio stettero per tempo di X anni, VI
            mesi, e XV dì; e dopo molte aspre e diverse battaglie, e uccisione e tagliamento di
            gente dall'una parte e dall'altra, e 'l buono Ettor con più de' figliuoli del re Priamo
            furono morti in battaglia. La detta città di Troia per tradimento fu presa da' Greci, e
            di notte v'entraro e rubarla, e misero a fuoco e fiamma, e il detto re Priamo uccisero,
            e quasi tutta sua famiglia, e di cittadini in grande quantità, sì che pochi ne scamparo.
            De la quale distruzione Omero poeta, e Virgilio, e Ovidio, e Dario, e più altri savi
            (chi gli vorrà cercare) ne fecero compiutamente menzione in versi e in prosa; e ciò fu
            anni CCCCXXX anzi che si cominciasse Roma, e IIII<hi rend="sup">M</hi>CCLXV anni dal
            cominciamento del mondo, e nel tempo che Abdon era iudice del popolo Israel. Di questa
            distruzione di Troia seguì quasi a tutto il mondo grandi mutazioni, e molti principi di
            reami usciro delli scampati Troiani, siccome innanzi faremo menzione.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come i Greci che·ssi partirono dall'asedio di Troia quasi tutti
              arrivarono male.</p>
          </argument>
          <p>Distrutta Troia, i Greci che si partiro dall'asedio, la maggiore parte, arrivaro male,
            chi per fortuna di mare, e chi per discordie e guerre tra·lloro. Lasceremo ora di ciò, e
            diremo di Troiani che scamparo di Troia come arrivaro, acciò che seguiamo nostra storia,
            mostrando l'origine di cominciamenti di Romani e poi di noi Fiorentini, come dinanzi
            promettemmo di narrare.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come Elenus figliuolo del re Priamo co' figliuoli d'Ettor si partì di
              Troia.</p>
          </argument>
          <p>Intra gli altri che scamparo e si partiro di Troia fu Elenus figliuolo del re Priamo,
            che non era uomo d'arme, e con Eccuba sua madre, e Cassandra sua serocchia, e con
            Andromaca moglie che fu di Ettor, e con due figliuoli d'Ettor piccoli garzoni, e con più
            genti che gli seguiro, arrivaro in Grecia nel paese di Macedonia, e quivi ricevuti da'
            Greci popolaro il paese e fecero città; che Pirro figliuolo d'Acchille signore del paese
            prese per moglie Andromaca, moglie che fu d'Ettor di Troia, e di loro usciro poi grandi
            re e signori.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come Antinoro e Priamo il giovane partiti di Troia, edificaro la città
              di Vinegia, e quella di Padova.</p>
          </argument>
          <p>Un'altra gente si partì de la detta distruzione: ciò fu Antinoro che fu uno de'
            maggiori signori di Troia e fu fratello di Priamo e figliuolo del re Laumedon, il quale
            fu incolpato molto del tradimento di Troia, e Eneas il sentì, secondo che scrive Dario;
            ma Virgilio al tutto di ciò lo scolpa. Questo Antinoro con Priamo il giovane, figliuolo
            del re Priamo, ch'era piccolo fanciullo, e scampò della distruzione di Troia con grande
            séguito di genti, in numero di XII<hi rend="sup">M</hi>, e grande navilio per mare
            navicando, arrivaro nelle contrade ov'è oggi Vinegia grande città, e in quelle isolette
            d'intorno si puosero, acciò che fossero franchi e fuori d'ogni altra iurisdizione e
            signoria d'altra gente, e di quegli scogli furo gli primi abitatori; onde, crescendo
            poi, si fece la grande città di Vinegia, che prima ebbe nome Antinora per lo detto
            Antinoro. E poi il detto Antinoro si partì di là e venne ad abitare in terra ferma ove è
            oggi Padova la grande città, e elli ne fu il primo abitatore e edificatore; e Padova le
            puose nome perch'era infra paduli, e per lo fiume del Po che vi corre assai presso, che
            si chiamava Pado. Il detto Antinoro morì e rimase in Padova, e infino al presente nostro
            tempo si ritrovò il corpo e la sepoltura sua con lettere intagliate, che faceano
            testimonianza com'era il corpo d'Antinoro; e da' Padovani fu rinnovata sua sepultura, e
            ancora oggi si vede in Padova.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come Priamo il terzo fu re in Alamagna e' suoi discendenti re di
              Francia.</p>
          </argument>
          <p>Priamo il terzo, figliuolo di quello Priamo che con Antinoro avea edificata Vinegia, si
            partì con grande gente del detto luogo e andonne in Pannonia, cioè Ungheria, e nel paese
            detto Siccabar; e così la nominaro e popolaro di loro gente, e per la prodezza e virtù
            del detto Priamo ne fu re e signore. Questa gente erano chiamati Galli, overo Gallici,
            perch'erano biondi; e stettono nel detto luogo lungo tempo, infino a la signoria di
            Romani, quando signoreggiavano la Germania, cioè Alamagna, infino al tempo che regnava
            Valentiniano imperadore intorno gli anni di Cristo CCCLXVII. Allora il detto imperadore
            per cagione che' detti Galli li ataro conquistare una gente che aveano nome Alani, i
            quali s'erano rubellati dallo 'mperio di Roma, e per la loro forza li sottomisero a lo
            'mperio, il detto imperadore li fece franchi X anni del tributo che doveano dare a'
            Romani, e d'allora innanzi furono chiamati Franchi, onde poi derivò il nome de'
            Franceschi. E a quello tempo era loro signore uno ch'avea nome Priamo, disceso per
            lignaggio del primo Priamo che venne in Siccambra. E morto Valentiniano imperadore, e
            compiuti i detti X anni, i detti chiamati Franchi rifiutaro di dare il tributo allo
            'mperio, e per loro fierezza si rubellaro da' Romani, e feciono loro signore Marcomene
            figliuolo del detto Priamo, e uscirono del loro paese Siccambra, e entrarono in
            Alamagna, e in quella conquistaro città e castella assai tra 'l fiume Danubio e quello
            del Reno, le quali erano alla signoria di Romani; e d'allora innanzi gli Romani non
            v'ebbono libera signoria. E 'l detto Marcomene regnò nella Magna XXX anni, ma ancora
            erano pagani. Apresso lui fu re di Franchi Ferramonte suo figliuolo, il quale per forza
            d'arme entrò nel reame che oggi si chiama Francia, e tolselo a' Romani. E per lo loro
            nome in latino fu chiamata Gallia, e in comune volgare Francia, e gli uomini Franceschi,
            derivato dal sopradetto nome di Franchi; e ciò fu nelli anni di Cristo intorno
            CCCCXVIIII.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come Ferramonte fu il primo re di Francia, e' suoi discendenti
            apresso.</p>
          </argument>
          <p>Ferramonte primo re di Francia regnò XL anni. Apresso lui regnò Clodius, overo Clodoveo
            il Capelluto, suo figliuolo XVIII anni, e prese la città di Cambragio e 'l paese
            d'intorno che teneano li Romani, e cacciolli infino al fiume di Somma in Francia.
            Apresso lui regnò Meroveo suo figliuolo X anni, e molto avanzò il suo reame. Apresso lui
            regnò Elderigo suo figliuolo XXVI anni; ma per lo suo male reggimento, usando sua vita
            in lussuria, fu cacciato da' baroni, e toltali la signoria, e fuggissi nel Reno al re
            Bazin, e là dimorò in esilio VIII anni; poi fu rappellato da' Franceschi. E ebbe uno
            figliuolo chiamato Clovis, il quale presso lui regnò XXX anni, e fu uomo di grande
            valore, che conquistò Alamagna, e Cologna e poi in Francia Orliens e Sassona, e tutte le
            terre che teneano i Romani. E fu il maggiore e il più possente de' suoi anticessori, e
            fu il primo re di Francia che fosse cristiano per conforto della sua moglie chiamata
            Croceia, la quale era cristiana. E essendo il detto Clovis asembiato ad una battaglia
            contra a li Alamanni, si botò a Cristo, s'egli avesse vittoria per lo suo nome, si
            farebbe egli e sua gente Cristiano; e per virtù di Cristo così avenne, onde si battezzò
            per mano di santo Remigio arcivescovo di Rens; e nel battesimo dimenticando la clesima,
            venne visibilemente da cielo una colomba che in becco l'adusse al beato Remigio; e ciò
            fu gli anni di Cristo V<hi rend="sup">C</hi>. Apresso il detto Clovis detto Clodoves
            regnò Lottieri suo figliuolo V anni, e apresso Lottieri regnò Chelperiche suo figliuolo
            XXIII anni. Questi fu fatto uccidere da la moglie chiamata Fredegonda crudelissima;
            rimase di lui uno piccolo figliuolo di IIII mesi, il quale ebbe nome Lottieri, e regnò
            XLII anni. Apresso di lui regnò Godoberto suo figliuolo XIIII anni. Questi fece fare la
            chiesa di Santo Dionigi in Francia. Apresso lui regnò Clovis suo figliuolo XVII anni.
            Questi fu di mala vita, e molto abassò il reame; ebbe III figliuoli, Lottieri, Tederigo,
            e Elderigo. Apresso Clovis regnò Lottieri suo primo figliuolo III anni. Poi fu re
            Tederigo suo fratello I anno, e fu disposto del reame da' suoi baroni per sua misera
            vita, e rendési monaco a San Donnisi; e feciono re Elderigo terzo fratello, il quale
            regnò anni XII. E morto Elderigo, fu tratto della badia di San Donnigi Tederigo monaco,
            e rifatto re, e regnò poi XII anni, con tutto che poco si sapesse intramettere del
            reame; anzi il governava uno grande barone di Francia suo balio ch'avea nome Ertaire. Ma
            il primo Pipino, il quale era de' maggiori signori di Francia figliuolo d'Ancherse, e,
            per lo suo podere, veggendo male governare il reame, e per essere signore e balio del
            regno, sì combatté col detto Tederigo re e con Ertaire suo balio, e sconfissegli in
            battaglia, e uccise il detto Ertaire, e Tederigo re mise in pregione, e vivette III
            anni. E dopo la sua morte fu fatto re Crovis suo primo figliuolo, e regnò sotto il
            governo di Pipino, che di tutto era balio sovrano, IIII anni. E dopo lui regnò Ideberto
            fratello del detto Clovis XVIII anni. E poi regnò Dangoberto suo secondo figliuolo IIII
            anni. E poi regnò Lottieri il quarto suo figliuolo due anni. E tuttora a la signoria de'
            detti re era Pipino sovrano balio e governatore di tutta Francia, e fu mentre che fu in
            vita. E poi regnò Cilpericche figliuolo del detto Lottieri V anni, e suo generale balio
            fu Carlo Martello figliuolo del primo Pipino, il quale ebbe della sua amica, serocchia
            di Dodone duca d'Equitania. Questo Carlo Martello fu uomo di grande valore e potenzia,
            bene aventuroso in battaglia: e conquistò tutta Alamagna, Soavia, e Baviera, e Frigia, e
            Lotteringia, e recolli sotto il reame di Francia. Del sopradetto Cilpericche fu uno
            figliuolo chiamato Tederigo, il quale regnò XV anni al governo del detto Carlo Martello.
            Apresso lui regnò Elderigo suo figliuolo VIIII anni; ma nonn–avea se non il nome, e
            Carlo la signoria. E poi, morto Carlo Martello, il secondo Pipino figliuolo del detto
            Carlo fu sovrano balio del reame come era stato il padre. Ilderigo re essendo uomo di
            poco valore, con volontà del papa Stefano ch'allora regnava, per molti servigi fatti per
            lo detto Pipino a santa Chiesa, e per Carlo Mattello suo padre, come innanzi farà
            menzione, e con volontà di tutti gli baroni di Francia, il detto Ilderigo re, sì come
            uomo disutile al reame, fu disposto de la signoria, e rendési monaco, e morì sanza
            figliuoli, e in lui fallì il primo lignaggio de' re di Francia della schiatta di Priamo.
            E disposto il detto Ilderigo re, come detto è di sopra, fu consegrato re di Francia per
            lo detto papa, e con volontà de' baroni, il buono Pipino; e fu fatto dicreto per lo papa
            che mai non potesse essere re di Francia altri che di suo lignaggio; e ciò fu gli anni
            di Cristo VIIcLI.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come il secondo Pipino padre di Carlo Magno fu re di Francia.</p>
          </argument>
          <p>Del sopradetto re Pipino discese il buono Carlo Magno suo figliuolo, il quale fu re di
            Francia e imperadore di Roma; e apresso lui furono VI suoi discendenti imperadori di
            Roma, e più re di Francia, come innanzi faremo menzione, ove tratteremo del detto Carlo
            Magno e di suoi discendenti; ma per la loro discordia fallì loro lo 'mperio, e eziandio
            il diritto stocco reale di Carlo Magno venne meno al tempo d'Ugo Ciappetta duca
            d'Orliensa, il quale fu poi re di Francia, e sono ancora i suoi discendenti. Onde noi in
            questo in brieve, quando fia tempo, ne tratteremo, imperò che la loro signoria si
            mischia molto ne' nostri fatti della città di Firenze, come innanzi faremo menzione.
            Lasceremo di Franceschi, e torneremo adietro a la vera storia d'Enea di Troia, onde
            discesono gli re e poi gl'imperadori romani, tornando a nostra materia poi della
            edificazione di Firenze fatta per gli Romani.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Com'Eneas si partì di Troia e arrivò a Cartagine in Africa.</p>
          </argument>
          <p>Ancora si partì de la detta distruzione di Troia Eneas con Anchises suo padre e con
            Ascanio suo figliuolo nato di Creusa figliuola del grande re Priamo, con séguito di
              III<hi rend="sup">M</hi>CCC uomini de la migliore gente di Troia, e ricolsonsi in su
            XXII navi. Questo Enea fu della schiatta reale di Troiani in questo modo: che Ansaraco
            figliuolo di Troio e fratello d'Ilion, onde al cominciamento è fatta menzione, ingenerò
            Daphino, e Daphino ingenerò Anchises, e Anchises ingenerò Enea. Questo Enea fu signore
            di grande valore, savio, e di grande prodezza, e bellissimo del corpo. Quando si partì
            di Troia co' suoi, con grande pianto, avendo perduta Creusa sua moglie a lo stormo de'
            Greci, sì n'andò prima all'isola di<gap/> e sacrificio fece ad Appollo Idio del sole,
            overo idolo, domandando consiglio e risponso in quale parte dovesse andare; dal quale
            ebbe risponso e comandamento che dovesse andare nel paese e terra d'Italia, là onde
            prima erano venuti a Troia Dardano e' suoi anticessori, e dovesse intrare in Italia per
            lo porto, overo foce, del fiume d'Alba; e dissegli per lo detto risponso che dopo molte
            fatiche di mare e battaglie nella detta terra d'Italia avrebbe moglie e grande signoria,
            e della sua schiatta sarebbono possenti re imperadori, i quali farebbono grandissime e
            notabili cose. Udito ciò, Enea fu molto riconfortato per la buona risposta e promessa:
            incontanente si mise in mare con sue genti e navile, il quale navicando per più tempo
            ebbe di molte fortune, e arrivò in molti paesi, e prima nella contrada di Macedonia ove
            erano già Elenus, e la moglie, e 'l figliuolo d'Ettor; e dopo la dolorosa accoglienza
            per la ricordanza della ruina di Troia, si partiro. E navicando per diversi mari, ora
            innanzi, e ora adietro, o a traverso, come gente ignoranti del paese d'Italia, né grandi
            maestri né pedoti di mare non aveano co·lloro che gli guidasse, anzi navicavano quasi
            come la fortuna e' venti del mare gli menava, sì arrivaro nell'isola di Cicilia, che'
            poeti chiamano Trinacia, e dove è oggi la città di Trapali iscesono in terra; nel quale
            luogo Anchises suo padre per molta fatica e vecchiezza passò di questa vita, e nel detto
            luogo fu soppellito a·lloro maniera con grande solennità. E dopo il grande corrotto
            fatto per Enea del caro padre, di là si partirono per arrivare in Italia: e per grande
            fortuna di mare si dipartiro la detta conserva delle navi, e l'una tenne una via, e
            l'altra un'altra. E l'una delle dette navi con tutta la gente profondò in mare, l'altre
            arrivaro a li liti d'Africa, non sappiendo l'una dell'altra, là dove si facea la nobile
            città di Cartagine per la possente e bella reina Dido venuta là di Sidonia, che oggi si
            chiama Suri; la quale il detto Enea, e Ascanio suo figliuolo, e tutta sua gente delle
            XXI navi che a quello porto si ritrovaro la detta reina acolse con grande onore, e
            maggiormente perché la detta reina di grande amore fu presa di Enea incontanente che 'l
            vide, per modo che per lei vi dimorò Enea più tempo in tanto diletto, che non si
            ricordava del comandamento degli Dei che dovesse andare in Italia; e per sogno, overo
            visione, per gli detti Iddei gli fu comandato che più non dovesse dimorare in Africa.
            Per la qual cosa subitamente con sua gente e navilio si partì di Cartagine; e però la
            detta reina Dido per lo smaniante amore colla spada del detto Enea ella medesima sé
            uccise. E chi questa storia più pienamente vorrà trovare legga il primo e secondo libro
            dell'Eneida che fece il grande poeta Virgilio.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come Enea arrivò in Italia.</p>
          </argument>
          <p>Partito Enea d'Africa, ancora capitò in Cicilia, là dove avea soppellito il padre
            Anchises, e in quello luogo fece l'anovale del padre con grandi giuochi e sacrificii, e
            ricevettono grande onore da Anceste allora re di Cicilia, per lo antico parentado di
            Troiani discendenti di Siccano di Fiesole. Poi si partì di Cicilia e arrivò in Italia
            nel golfo di Baia, che oggi si chiama Mare Morto, al capo di Miseno, assai presso dov'è
            oggi Napoli; ne la quale contrada avea boschi e selve grandissime, e per quelle andando
            Enea, per fatale guida della Sibilla Erittea menato fu a vedere l'inferno e le pene che
            vi sono, e poi il limbo; e secondo che racconta Virgilio nel VI libro dell'Eneida, vi
            trovò e conobbe l'ombre, overo imagini dell'anima del suo padre Anchises, e di Dido, e
            di più altre anime passate. E per lo detto suo padre gli fu mostrato, overo per visione
            notificato, tutti i suoi discendenti e loro signoria, e quelli che doveano fare la
            grande città di Roma. E dicesi per gli più che in quello luogo ove fu per la savia
            Sibilla menato fue per le diverse caverne di Monte Barbaro il quale è sopra Pozzuolo,
            che ancora al dì d'oggi sono maravigliose e paurose a riguardare; e altri avisano e
            stimano che per virtù divina o per arte magica ciò fosse mostrato ad Enea in visione di
            spirito, per significargli le grandi cose che doveano uscire e essere di suoi
            discendenti. Ma quale che si fosse, come uscì dello inferno, si partì; e intrato in
            nave, seguendo le piagge e la foce del fiume del Tevero detto Albola, entrò e arrivò, e
            disceso in terra, per agurio e per segni conobbe ch'era arrivato nel paese d'Italia, che
            dalli Iddii gli era promesso; e con grande festa e allegrezza fecero fine a le loro
            fatiche del navicare, e cominciaro a fare loro abitacoli e fortezze di fossi e di
            legname de le loro navi. E quello luogo fu poi la città d'Ostia; e quella fortezza
            feciono per tema de' paesani, i quali per paura di loro, sì come gente straniera e
            da·lloro costumi salvaggia, e per nimici gli trattavano, e più battaglie ebbono co'
            Troiani per cacciargli del paese, de le quali i Troiani di tutte furono vincitori.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come il re Latino signoreggiava Italia, e come Enea ebbe la figliuola
              per moglie, e tutto il suo regno.</p>
          </argument>
          <p>Signoreggiava in quello paese il regno (ond'era principale la città di Laurenzia che
            era presso dove è ora la città di Terracina, e ancora appare disfatta) il re Latino, il
            quale fu de' discendenti de·re Saturno che venne di Creti, quando fu cacciato da Iove
            suo figliuolo, come dinanzi facemo menzione. E quello Saturno arrivò nel paese di Roma
            che allora signoreggiava Giano, uno de' discendenti di Noè; ma la gente era allora molto
            grossa, e viveano, quasi come bestie, di frutta e di ghiande, e abitando in caverne.
            Quello Saturno, savio di scrittura e di costumi, per suo senno e consiglio adirizzò que'
            popoli a vivere come gente umana, e fecegli lavorare terre e piantare vigne, e edificare
            case, e terre e città murare, e de la città di Sutri, detta Saturna, fu il primo
            edificatore, e per lui così ebbe nome; e fu in quella contrada per lo suo studio prima
            seminato grano, onde quegli del paese l'aveano per uno Idio; e Giano medesimo che n'era
            signore il fece compagno, e li diede parte nel regno. Questo Saturno regnò in Italia
            XXXIIII anni, e dopo lui regnò Picco suo figliuolo anni XXXI; e dopo Picco regnò Fauno
            suo figliuolo XXVIIII anni, e fu morto da' suoi: di Fauno rimase Lavino e Latino. Quello
            Lavino edificò la città di Lavina; e poco regnò Lavino; e morto lui rimase il regno a
            Latino, il quale a la città di Lavina mutò il nome in Laurenzia, perché in su la mastra
            torre nacque uno grande albore d'alloro. Il detto Latino regnò XXXII anni, e fu molto
            savio, e molto amendò la lingua latina. Questo re Latino avea solamente una figliuola
            bellissima chiamata Lavina, la quale per la madre era promessa a uno re di Toscana
            ch'avea nome Turno della città d'Ardea, oggi chiamata Cortona. Toscana ebbe nome il
            paese e provincia, però che vi furono i primi sacrificatori a l'Idii con fummo
            d'uncenso, detto tuscio. Venuto Enea nel paese, richiese pace al detto re Latino, e che
            potesse abitare in esso; dal quale Latino fu ricevuto graziosamente, e non solamente
            datogli licenzia d'abitarvi, ma gli promise Lavina sua figliuola per moglie, però che
            per fatale comandamento dell'Iddei avea che·lla dovesse maritare a straniero, e non a
            uomo del paese. Per la quale cagione, e per avere il retaggio del re Latino, grandi
            battaglie ebbe da Enea e Turno, e que' di Laurenzia per più tempo; il quale Turno uccise
            in battaglia il grande e forte gigante Pallas figliuolo di Menandro re di VII colli, ove
            è oggi Roma, il quale era venuto in aiuto a Enea; e morinne la vergine Cammilla per mano
            d'Enea, ch'era maravigliosa in arme. Alla fine il detto Enea vincitore dell'ultima
            battaglia, e morto di sua mano Turno, Lavina ebbe per moglie, la quale molto amava Enea,
            e Enea lei, e ebbe la metà del regno del re Latino. E dopo la morte del re Latino, che
            poco vivette poi, Enea ne fu al tutto signore, il quale dopo la morte del re Latino
            regnò III anni e morìo: il modo non si sa di certo. Queste istorie Virgilio poeta
            pienamente ne fa menzione nell'Eneidos; e nota che in ogni cittade ch'avesse rinomo o
            potenzia avea uno re, che a la comparazione de' presenti nostri tempi era ciascuno re di
            piccolo essere e potenzia.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come Iulio Ascanio figliuolo d'Enea fu re apresso lui, e li re e
              signori che discesono di sua progenia.</p>
          </argument>
          <p>Morto Enea, Iulio Ascanio suo figliuolo rimase signore de·regno de' Latini, e Lavina
            moglie d'Enea rimase grossa di lui d'uno figliuolo; la quale, per paura che Ascanio suo
            figliastro non uccidesse lei e la creatura, si fuggì in selve ad abitare con pastori,
            tanto ch'ella si diliberò, e fece uno figliuolo il quale fu chiamato Silvus Postumus:
            Silvus, perché nacque in selva; Postumus, perché la madre rimase incinta di lui morto il
            padre Enea. Quando Ascanio seppe ove Lavina sua matrigna era, e come avea uno figliuolo
            il quale era suo fratello, mandò per lei e per lo figliuolo che venisse sanza alcuna
            dottanza; e lei e 'l suo figliuolo venuti, gli trattò benignamente, e a la reina Lavina
            e al suo figliuolo lasciò la signoria de la città di Laurenzia, e elli edificò la città
            d'Alba, overo Albania, al tempo di Sansone d'Israel lo forte; la quale Albania è presso
            dov'è oggi Roma; e di quella fece capo del suo regno, e de' Latini uno co' Troiani. E la
            detta città fece per agurio, che quando Enea ed elli arrivaro nel paese, in quello luogo
            ove edificò la detta città, trovaro sotto uno leccio una troia bianca con XXX porcellini
            bianchi, e però, e per la memoria di Troia la edificò, e puose nome Troia Albania per la
            sopradetta troia bianca; ma poi gli abitanti la chiamaro pure Albania, onde più re
            furono apresso, come innanzi faremo menzione. E il detto Ascanio regnò apresso Enea
            XXXVIII anni, e ebbe due figliuoli; l'uno fu chiamato Iulio, onde nacque la progenia de'
            Iulii, onde poi furo i re di Roma, e Iulio Cesere, e Catellina, e più nobili Romani
            sanatori e consoli furo di quella schiatta; l'altro ebbe nome Silvus per lo zio
            figliuolo di Lavina. Quello Silvo s'inamorò d'una nipote di Lavina, e di lei ebbe uno
            figliuolo, nel qual partorendo ella morìo, e però gli fu posto nome Bruto; e crescendo
            poi, disavedutamente in una foresta cacciando uccise Silvus suo padre; il quale per
            temenza di Silvus Postumus re si fuggìo del paese, e con séguito di sua gente navicando
            per diversi mari, arrivò nell'isola di Brettagna, che per suo nome, sì come de' primi
            abitatori e signori, fu così nominata per lui, la quale oggi si chiama Inghilterra: e
            elli fu l'origine e cominciamento di Brettoni, onde discesero molti grandi e possenti re
            e signori; intra gli altri il valente Brenno e Bellino fratelli, i quali per loro
            potenzia sconfissero gli Romani e assediaro Roma, e presolla infino a Campidoglio, e
            molta persecuzione fecero a' Romani, come racconta Tito Livio maestro di storie. E di
            loro progenie discese il buono e cortese re Artù onde i ramanzi brettoni fanno menzione;
            e ancora Gostantino imperadore che dotò la Chiesa fu di loro discendenti; e chi ciò
            vorrà pienamente trovare cerchi la cronica della badia di Salisbiera in Inghilterra. Ma
            poi per le disensioni e guerre finìo il legnaggio e signoria di Brettoni, e fu
            signoreggiata la detta isola e reame da diverse nazioni e genti di Sansogna, e da
            Fresoni, e di Dannesmarce, e Noverchi, e Ispagnuoli per diversi tempi; ma il legnaggio
            de' presenti re che sono a' nostri tempi in Inghilterra sono stratti di Guiglielmo
            Bastardo figliuolo del duca di Normandia, disceso della schiatta di Normandi, il quale
            per sua prodezza e virtù conquistò Inghilterra, e diliberò da diverse e barbere nazioni
            che·lla signoreggiavano. Lasceremo di Brettoni e de' re d'Inghilterra, e torneremo a
            nostra materia.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come Silvius secondo figliuolo d'Enea fu re apresso Ascanio, e come di
              lui discesono gli re di Latini, d'Albania, e di Roma.</p>
          </argument>
          <p>Dopo la morte di Iulio Ascanio fu signore e re del regno de' Latini Silvius Postumus
            figliuolo d'Enea e della reina Lavina, come adietro è fatta menzione, e regnò XXVIIII
            anni con grande senno e prodezza, e dopo lui furo XII re di sua progenia, l'uno apresso
            l'altro, i quali regnaro CCCL anni, e tutti ebbono sopranome Silvius per lo sopradetto
            primo Silvius Postumus; ché dopo lui regnò Enea Silvius suo figliuolo XXXII anni, dopo
            Enea regnò Capis Silvius suo figliuolo XXVIII anni: questi edificò la città di Capova in
            Campagna; dopo Capis regnò Latino Silvius suo figliuolo L anni, al tempo di David re
            d'Israel; dopo Latino regnò Alba Silvius suo figliuolo XL anni, al tempo di Salamone;
            dopo costui regnò Egittus Silvius suo figliuolo XXIIII anni, al tempo di Roboam re di
            Giudea; dopo costui regnò Carpentus Silvius suo figliuolo XVII anni, al tempo di
            Giosafat re di Giudea; dopo costui regnò Tiberino Silvius suo figliuolo VIIII anni, al
            tempo del re Ocotia di Giudea, il quale Tiberino anegò nel fiume d'Albola passandolo, e
            per lo suo nome fue sempre poi chiamato Tibero; dopo Tiberino regnò Agrippa Silvius suo
            figliuolo XL anni, al tempo di Ieu re d'Israel; dopo Agrippa regnò Aremolus Silvius suo
            figliolo XVIIII anni: questi puose intra' monti ov'è ora Roma la signoria degli Albani.
            Dopo costui regnò Aventino Silvius suo figliuolo XXXVIII anni, e edeficò sopra il monte
            di Roma che per lui fu chiamato Monte Aventino, e in quello fu soppellito al tempo
            d'Amasia re di Giudea. Dopo costui regnò Procas Silvius suo figliuolo XXIII anni, al
            tempo di Ozia re di Giudea; dopo costui regnò Amulus Silvius suo figliuolo XLIIII anni,
            al tempo di Gioatam re di Giudea, il quale Amulus per sua malizia e forza cacciò
            de·regno Munitore suo maggiore fratello che dovea essere re, e la figliuola del detto
            Munitore, che Rea era chiamata, fece rinchiudere in munistero, acciò che di lei non
            nascesse reda. E essendo ella al servigio del tempio della vergine Vesta, concepette
            occultamente a uno portato due figliuoli, Romolus e Remolus, dello Iddio Marti di
            battaglia, come ella confessò e dicono i poeti, o forse più tosto del sacerdote di
            Marti: e quella trovata in sacrilegio, fu fatta dal detto Emulus soppellire viva viva
            per lo 'ncesto commesso là ov'è oggi la città di Rieti, che per lo suo nome poi fu Reata
            appellata; e i detti suoi figliuoli comandò fossero gittati in Tevero; ma da' ministri
            del re per la innocenzia non furono morti, ma gittati in pruni presso alla riva del
            Tevero; e quivi, si dice, furono lattati e nutriti da una lupa. Ma trovandogli uno
            pastore chiamato Faustulus, gli portò a Laurenzia sua moglie che gli nutricasse, e così
            fece. Questa Laurenzia era bella, e di suo corpo guadagnava come meretrice, e però da'
            vicini era chiamata Lupa; onde si dice furono nutricati da lupa.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come Romulus e Remolus cominciaro la città di Roma.</p>
          </argument>
          <p>Dapoi che Romulus e Remolus furono cresciuti in loro etade, per la loro forza e virtude
            cominciaro a signoreggiare tutti gli altri pastori, e poi sappiendo la loro reale
            nazione, congregarono ladroni, e fuggitivi, e isbanditi, e gente d'ogni condizione
            disposta a mal fare, e co·lloro isforzo cominciaro a prendere e signoreggiare il paese,
            e 'l regno del loro zio Emulus presono per forza e la città d'Albana, e lui uccisero, e
            ristituirlo a Numitore loro avolo. I quali Romulus e Remolus, lasciata Albana a
            Numitore, edificaro prima e chiusero di mura la grande e nobile città di Roma, con tutto
            che prima era in diverse parti in monti e in valli abitata anticamente, e con borghi e
            villate sparte e fortezze; ma i detti la recaro in una a modo di città, CCCCLIIII anni
            apresso la struzione di Troia, e IIIImIIIIcLXXXIIII anni dal cominciamento del mondo,
            quando regnava in Giudea il re Agazim, avendo Romolo XXII anni. E la signoria d'Albana
            recaro poi in Roma e feciolla capo del reame di Latini, e per lo nome del detto Romulus
            fu da·llui nominata Roma. E poi il detto Romolus fece morire il suo avolo Numitore per
            essere al tutto signore, e eziandio Remulus suo fratello, perché passò le mura di Roma
            contro a suo comandamento. E 'l detto Romolus signoreggiando Roma; infra III anno che
            l'avea cominciata, non avendo mogli né femmine co·lloro, faccendo pensatamente una festa
            e giuochi, venutevi le femmine de' Sabini, le presero e ritennero per loro; e poi
            l'ordinò con leggi e statuti come cittade, e chiamò C, i migliori uomini della città e
            più antichi, per suoi consiglieri, i quali fece chiamare padri coscritti e sanatori,
            perché' loro nomi furono per lui fatti scrivere in tavole d'oro. E così regnò Romolo
            signore e re VIII anni, e in etade di XXX anni, essendo di costa a uno fiume, compreso
            da una nuvola, non si ritrovò mai, né si seppe di sua morte, se non che per gli savi
            s'avisa ch'anegasse in quello fiume. Ma i Romani dissono e aveano oppinione che·llo
            Iddio Marti che·ll'avea creato l'avesse portato intra li Dei in anima e corpo per la sua
            podestà e signoria. Potete vedere come il comune popolo erano ignoranti del vero
          Iddio.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come Numa Pompilius fu re de' Romani apresso la morte di Romulus.</p>
          </argument>
          <p>Morto Romulus sanza nullo erede, fu retta la città di Roma per gli detti C sanatori uno
            anno; a la fine, per lo comune bene della republica, elessero a re e loro signore Numa
            Pompilius, che fu <abbr>etc.</abbr> Questi fu savio di scienzia e di costumi, ed amendò
            molto le leggi e lo stato di Roma, e fece tempi ove s'adorassero li loro Idei, e fu uomo
            d'onesta vita, e recando quasi tutte le città vicine sotto la signoria e legge di Roma
            per lo suo senno, e dichiarò l'ordine di dodici mesi dell'anno, e 'l bisesto, che prima
            erano X con grande confusione del corso solare e lunare. E regnò per lo suo senno e
            virtù sanza avere guerra con niuno vicino XLI anno in grande stato, e pace, e signoria,
            secondo il piccolo podere ch'allora aveva Roma; e ciò fu al tempo di Zecchia re di
            Giudea e de' figliuoli Manases.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come furo in Roma VII re, l'uno apresso l'altro infino a Tarquino, e
              come al suo tempo perderono la signoria.</p>
          </argument>
          <p>Apresso Numa Pompilius regnò Tulius Ostilius XXXII anni, al tempo di Manases re di
            Giudea. Questi fu crudele e guerriere, e fu il primo che portasse porpora e onori reali,
            e ruppe la pace a' Sabini, e dopo molte battaglie per forza li sottomise a sua signoria;
            e poi fu morto di folgore. Apresso Tulius regnò Marcus Marcius XXIII anni, al tempo di
            Iosia re di Giudea, che fu figliuolo de la figliuola del buono re Numa Pompilius, e ebbe
            grande guerra co' Latini di Laurenzia e d'Albania; a la fine per forza gli recò sotto
            sua signoria, e a Roma fece il tempio di Iano. Apresso lui regnò Priscus Tarquinus
            XXXVII anni. Questi agrandì molto Roma, e fece il Campidoglio, e sottomise i Sabini che
            s'erano rubellati, e fu quegli che prima volle trionfo di sua vittoria, e fece il tempio
            di Iove, capo di loro Iddei, e regnò al tempo che Nabuccodinosor distrusse Ierusalem e
            il tempio di Salamone: a la fine fu morto per gli figliuoli del sopradetto Marzio.
            Apresso costui regnò Servius Tulius XXXIIII anni, al tempo di Sedecchia re di Giudea, e
            ebbe al suo tempo aspre battaglie co' Sabini, e crebbe la città di Roma assai, e fu il
            primo che mettesse imposte o dazi, overo censo, nella città di Roma a pagare; alla fine
            l'uccise Tarquinus Superbus che era suo genero. E nota che poi che Roma fu fondata o
            richiusa per Romolo, fu caporale regno di sé medesima, e nemica del regno de' Latini e
            di tutte le città vicine, e sempre ebbe guerra con ciascuna, infino che al tutto l'ebbe
            sottoposte a sua signoria. Apresso regnò il settimo re di Romani Tarquino Superbo XXIII
            anni, al tempo di Ciro re di Persia. Questi in tutte sue opere fue pessimo e crudele, e
            avea uno suo figliuolo ch'avea nome similemente Tarquino e era crudele e dissoluto in
            lussuria, prendendo per forza quale donna o pulcella gli piacesse in Roma. A la fine,
            come racconta Valerio e Tito Livio, giacendo per forza co la bella e onesta Lucrezia
            figliuola di Bruto sanatore, nato per ischiatta di Giulio Ascanio, e consorto per
            ischiatta del detto re Tarquino, ella per conservagione di sua castità, e dare asempro
            all'altre, sé medesima uccise innanzi al padre, e al marito e suoi parenti. Onde Roma
            per lo dissoluto peccato corse e si commosse a romore, e cacciaro il re Tarquino e il
            figliuolo, e ordinaro e feciono dicreto che mai non avesse più re in Roma, ma che si
            reggesse a consoli, mutando d'anno in anno col consiglio de' sanatori; e il primo
            consolo fu il detto Bruto e Lucio Tarquinus grandi cittadini e nobili; e questo fu CCL
            anni dal cominciamento di Roma, al tempo di Dario figliuolo d'Itaspio re di Persia. E
            così falliro gli re in Roma, che aveano regnato circa CCXLIIII anni.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come Roma si resse lungo tempo per la signoria de' consoli e sanatori
              infino che Giulio Cesare si fece imperadore.</p>
          </argument>
          <p>Rimasa la signoria di Roma a' consoli e sanatori, cacciati gli re, il detto Tarquino re
            e 'l figliuolo co la forza del re Procena di Toscana, che regnava nella città di Chiusi,
            feciono molta guerra a' Romani; ma a la fine gli Romani rimasero vincitori. E poi si
            resse e governò la republica di Roma CCCCL anni per consoli e sanatori, e talora
            dittatori, che durava V anni loro signoria, e erano quasi come imperadori, che ciò che
            diceano convenia fosse fatto; e altri ufici diversi, come furono tribuni del popolo, e
            pretori, e censori, e ciliarche. E in questo tempo ebbe in Roma più diverse mutazioni e
            guerre e battaglie, non solamente co vicini, ma con tutte le nazioni del mondo; i quali
            Romani, per forza d'arme e virtù e senno di buoni cittadini, quasi tutte le province e
            reami e signori del mondo domaro, e recaro sotto loro signoria, e feciono loro
            tributarie con grandissime battaglie e uccisioni di molti popoli del mondo, e di Romani
            medesimi, in diversi tempi, quasi innumerabile a contare. E ancora tra' cittadini
            medesimi per invidia della signoria e questioni da' grandi e popolani, e riposando le
            guerre di fuori, molte battaglie e tagliamenti per più volte tra' cittadini ebbe; e a
            giunta a·cciò di tempi in tempi pestilenzie incomportabili ebbono gli Romani; e questo
            reggimento durò infino a le grandi battaglie che furo tra Iulio Cesare e Pompeo, e poi
            co' figliuoli, il quale vinto da Cesare, il detto Cesare levò l'uficio de' consoli e
            dittatori, e egli primo si fece chiamare imperadore. E apresso lui Ottaviano Agusto, che
            signoreggiò in pace dopo molte battaglie tutto l'universo mondo, al tempo che nacque
            Iesù Cristo, anni VII<hi rend="sup">C</hi> dopo la dificazione di Roma; e così mostra
            che Roma si reggesse a signoria di re CCLIIII anni, e di consoli CCCCL anni, sì come di
            sopra avemo detto, e ancora più distesamente per Tito Livio e più altri autori. Ma nota
            che la grande potenzia di Romani nonn–era solamente in loro, se·nnon per tanto ch'erano
            capo e guidatori; ma tutti gli Toscani principalmente, e poi tutti gl'Italiani seguivano
            nelle guerre e nelle battaglie loro, e erano tutti chiamati Romani. Ma lasceremo omai
            l'ordine delle storie di Romani e degli imperadori, se non in tanto quanto aparterrà a
            nostra materia, tornando al nostro proposito della edificazione della città di Firenze,
            come promettemmo di dire. E avemo fatto sì lungo esordio perché ci era di necessità per
            mostrare come l'origine de' Romani edificatori de la città di Firenze, sì come appresso
            farà menzione, fue stratto di nobili Troiani; e l'origine e cominciamento di Troiani
            nacque e venne da Dardano figliuolo del re Attalante della città di Fiesole, siccome
            brievemente avemo fatta menzione; e de' discendenti poi nobili Romani e di Fiesolani,
            per la forza de' Romani, fatto è uno popolo chiamati Fiorentini.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come in Roma fu fatta la congiurazione per Catellina e suoi
            seguaci.</p>
          </argument>
          <p>Nel tempo ancora che Roma si reggeva a la signoria di consoli, anni da VIcLXXX poi
            che·lla detta città fu fatta, essendo consolo Marco Tulio Cecerone e Gaius Antonio, e
            Roma in grande e felice stato e signoria, Catellina nobilissimo cittadino, disceso di
            sua progenia della schiatta reale di Tarquino, essendo uomo di dissoluta vita, ma prode
            e ardito in arme, e bello parlatore, ma poco savio, avendo invidia di buoni uomini,
            ricchi e savi, che signoreggiavano la città, non piacendogli la loro signoria,
            congiurazione fece con più altri nobili e altri seguaci disposti a mal fare, e ordinò
            d'uccidere gli consoli e parte de' sanatori, e di disfare loro uficio, e correre, e
            rubare, e mettere da più parti fuoco nella città, e poi farsene signore. E sarebbegli
            venuto fatto, se non che fu riparato per lo senno e provedenza del savio consolo Marco
            Tulio. Così si difese la città di tanta pistilenzia, e trovata la detta congiurazione e
            tradimento, e per la grandezza e potenza del detto Catellina, e perché Tulio era nuovo
            cittadino in Roma, venuto il padre da Capova, overo d'un'altra villa di Campagna, non
            ardì di fare prendere Catellina né giustiziare, come al suo misfatto si convenia; ma per
            suo grande senno e bello parlare il fece partire della città; ma più di suoi congiurati
            e compagni, de' maggiori cittadini, e tale dell'ordine de' sanatori che partito
            Catellina rimasero in Roma, fece prendere, e nelle carcere faccendogli strangolare
            moriro, sì come racconta ordinatamente il grande dottore Salustio.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come Catellina fece ribellare la città di Fiesole a la città di
            Roma.</p>
          </argument>
          <p>Catellina partito di Roma, con parte de' suoi seguaci se ne venne in Toscana, ove
            Manlius uno de' suoi principali congiurati e capitano era raunato con gente ne la città
            antica di Fiesole. E venuto là Catellina, la detta città da la signoria de' Romani fece
            rubellare, raunandovi tutti gli rubelli e sbanditi di Roma e di più altre province, e
            gente dissoluta e disposta a guerra e a mal fare, e cominciò aspra guerra a Romani. Li
            Romani, sentendo ciò, ordinaro che Gaius Antonio consolo e Publio Preteus con una
            milizia di cavalieri e popolo grandissimo venissono in Toscana ad oste contro a la città
            di Fiesole e contro a Catellina, e mandaro per loro lettere e messaggi a Quintus
            Metellus che tornava di Francia con grande oste di Romani, che simigliante fosse colla
            sua forza da l'altra parte all'asedio di Fiesole, e per seguire Catellina e suoi
            seguaci.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come Catellina e' suoi seguaci furono sconfitti da' Romani nel piano di
              Piceno.</p>
          </argument>
          <p>Sentendo Catellina che' Romani venieno per asediarlo nella città di Fiesole, e già era
            Antonio e Preteius con loro oste nel piano di Fiesole in su la riva del fiume d'Arno, e
            aveano novelle come Metello era già in Lombardia coll'oste sua di tre legioni che venia
            di Francia, e veggendo che 'l soccorso che aspettava de' suoi ch'erano rimasi in Roma
            gli era fallito, diliberò per suo consiglio di non rinchiudersi nella città di Fiesole,
            ma d'andarne in Francia; e però di quella città si partì con sua gente e con uno signore
            di Fiesole ch'aveva nome Fiesolano, e fece ferrare i suoi cavagli a ritroso, acciò che
            pattendosi, le ferrate de' cavagli mostrassono che gente fosse entrata in Fiesole e non
            uscita, per fare badare i Romani a la città, e poterne andare più salvamente. E di notte
            partito per ischifare Metello, non tenne il diritto cammino dell'alpi, che noi chiamiamo
            l'alpe di Bologna, ma si mise per lo piano di costa a le montagne, e arrivò di là ov'è
            oggi la città di Pistoia nel luogo detto Campo a Piceno, ciò fu di sotto ov'è oggi il
            castello di Piteccio, per intendimento di valicare per quella via l'alpi Apennine, e
            riuscire in Lombardia; ma sentendo poi sua partita Antonius e Preteius, incontanente il
            seguiro co·lloro oste per lo piano, sicché il sopragiunsero nel detto luogo, e Metello
            d'altra parte fece mettere guardie a' passi delle montagne, acciò che non potesse per
            quelle passare. Catellina, veggendosi così distretto e che non poteva schifare la
            battaglia, si mise a la fortuna del combattere egli e' suoi con grande franchezza e
            ardire, ne la quale battaglia ebbe grande tagliamento di Romani dentro, e di rubelli, e
            di Fiesolani; a la fine dell'aspra battaglia Catellina fu in quello luogo di Picceno
            sconfitto e morto con tutta sua gente; e 'l campo rimase a' Romani con dolorosa
            vittoria, per modo che i detti due consoli, con XX a cavallo scampati sanza più, per
            vergogna non ardiro tornare in Roma. La qual cosa da' Romani non si potea credere, se
            prima i sanatori non vi mandaro per vedere il vero; e quello trovato, grandissimo dolore
            n'ebbe in Roma. E chi questa storia più a pieno vuole trovare legga il libro di Salustio
            detto Catellinario. I tagliati e' fediti della gente di Cateliina scampati di morte
            della battaglia, tutto fossono pochi, si ridussero ov'è oggi la città di Pistoia, e
            quivi con vili abitacoli ne furono i primi abitatori per guerire di loro piaghe. E poi
            per lo buono sito e grasso luogo multiplicando i detti abitanti, i quali poi edificaro
            la città di Pistoia, e per la grande mortalità e pistolenza che fu presso a quello
            luogo, e di loro gente e di Romani, le puosero nome Pistoia; e però nonn–è da
            maravigliare se i Pistolesi sono stati e sono gente di guerra fieri e crudeli
            intra·lloro e con altrui, essendo stratti del sangue di Catellina e del rimaso di sua
            così fatta gente, sconfitta e tagliata in battaglia.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come Metello con sue milizie fece guerra a' Fiesolani.</p>
          </argument>
          <p>Da poi che Metello, il quale era in Lombardia presso a le montagne dell'alpi Appennine
            nelle contrade di Modona, udita la sconfitta e morte di Catellina, tostamente venne con
            sua oste al luogo dov'era stata la battaglia, e veduti i morti, per istupore de la
            diversa e grande mortalità temette, maravigliandosi come di cosa impossibile. Ma poi
            egli e la sua gente igualmente ispogliò il campo de' suoi Romani come quello de' nimici,
            rubando ciò che vi trovaro; e ciò fatto, venne verso Fiesole per assediare la città. I
            Fiesolani vigorosamente prendendo l'arme, usciro della città al piano, combattendo con
            Metello e con sua oste, e per forza il ripinsono e cacciaro di là dal fiume d'Arno con
            grande danno di sua gente, il quale co' suoi in su i colli, overo ripe del fiume,
            s'acampò; e' Fiesolani co·lloro oste si misero dall'altra parte del fiume d'Arno verso
            Fiesole.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come Metello e Fiorino sconfissono i Fiesolani in su la riva
            d'Arno.</p>
          </argument>
          <p>Metello la notte vegnente ordinò e comandò che parte della sua gente di lungi dall'oste
            de' Fiesolani passassono il fiume d'Arno, e si riponessono in aguato tra la città di
            Fiesole e l'oste de' Fiesolani, e di quella gente fece capitano Fiorino, nobile
            cittadino di Roma della schiatta<gap/>, il quale era suo pretore, ch'è tanto a dire come
            mariscalco di sua oste; e Fiorino, come per lo consolo fu comandato, così fece. La
            mattina, al fare del giorno, Metello armato con tutta sua gente, passando il fiume
            d'Arno, cominciò la battaglia a' Fiesolani, e' Fiesolani difendendo vigorosamente il
            passo del fiume, e nel fiume d'Arno sosteneano la battaglia. Fiorino, il quale era colla
            sua gente nell'aguato, come vide cominciata la battaglia, uscì francamente al di dietro
            al dosso de' Fiesolani che nel fiume combatteano con Metello. I Fiesolani, isproveduti
            dell'aguato, veggendosi subitamente assaliti per Fiorino di dietro e da Metello dinanzi,
            isbigottiti gittarono l'armi e fuggiro sconfitti verso la città di Fiesole, onde molti
            di loro furono morti e presi.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come i Romani la prima volta assediaro Fiesole, e come morì
            Fiorino.</p>
          </argument>
          <p>Sconfitti e cacciati i Fiesolani della riva d'Arno, Fiorino pretore co l'oste di Romani
            puose campo di là dal fiume d'Arno verso la città di Fiesole, che v'aveva due villette,
            l'una si chiamava villa Arnina, e l'altra Camarte, overo campo o domus Marti, ove i
            Fiesolani alcuno giorno della semmana faceano mercato di tutte cose co·lloro ville e
            terre vicine. Il consolo fece con Fiorino dicreto che niuno dovesse vendere né comperare
            pane, o vino, o altre cose che ad uso di battaglia fossono, se nonne nel campo ov'era
            posto Fiorino. Dopo questo, Quinto Metello consolo mandò incontanente a Roma che
            mandassero gente d'arme all'asedio della città di Fiesole: per la quale cosa i sanatori
            feciono ordine che Iulio Cesare, e Cecerone, e Macrino con più legioni di genti armati
            dovessero venire all'asedio e distruzzione di Fiesole; i quali venuti, assediaro la
            detta città. Cesere puose suo campo nel colle che soprastava la cittade; Macrino ne
            l'altro colle, overo monte; e Cecerone dall'altra parte; e così stettono per VI anni
            all'asedio della detta città, avendola per lungo asedio e per fame quasi distrutta. E
            simigliante que' dell'oste, per lungo dimoro e per più difetti scemati ed afieboliti, si
            partiro dall'asedio, e si ritornaro a Roma, salvo che Fiorino vi rimase all'asedio con
            sua gente nel piano ov'era prima acampato, e chiusesi di fossi e di steccati a modo di
            battifolle, overo bastita, e tenea molto afflitti i Fiesolani; e così gli guerreggiò
            lungo tempo. Poi assicurandosi troppo, e avendogli per niente, e li Fiesolani ripresa
            alcuna lena, e ricordandosi del male che Fiorino avea loro fatto e faceva, subitamente,
            e come disperati, si misero di notte con iscale e con ingegni ad assalire il campo,
            overo battifolle, di Fiorino, e elli e la sua gente con poca guardia, e dormendo, non
            prendendo guardia de' Fiesolani, furono sorpresi; e Fiorino e la moglie e' figliuoli
            morti, e tutta sua oste in quello luogo furono quasi morti, che pochi ne scamparono; e
            il detto castello e battifolle disfatto, e arso, e tutto abattuto per gli Fiesolani.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come per la morte di Fiorino i Romani tornaro all'assedio di
            Fiesole.</p>
          </argument>
          <p>Come la novella fu saputa a Roma, gli consoli e' sanatori e tutto il Comune dolutosi
            della disaventura avenuta al buono duca Fiorino, incontanente ordinaro che di ciò fosse
            vendetta, e che oste grandissima un'altra volta tornassero a distruggere la città di
            Fiesole, intra' quali furono eletti questi duchi: Rainaldo conte, Cecerone, Teberino,
            Macrino, Albino, Igneo Pompeo, Cesere, Camertino, Sezzio conte tudertino, cioè di Todi,
            il quale era con Iulio Cesere e di sua milizia. Questi puose suo campo presso a Camarte,
            quasi ov'è oggi Firenze; Cesere si puose a campo in sul monte che soprastava la città,
            ch'è oggi chiamato Monte Cecero, ma prima ebbe nome Monte Cesaro per lo suo nome, overo
            per lo nome di Cecerone; ma innanzi tengono per Cesere, però ch'era maggiore signore
            nell'oste. Rainaldo puose suo campo in sul monte allo 'ncontro a la città di là dal
            Mugnone, e per suo nome infino a oggi è così chiamato; Macrino in sul monte ancora oggi
            nominato per lui; Camertino nella contrada che ancora per gli viventi per lo suo nome è
            chiamata Camerata. E tutti gli altri signori di sopra nominati, ciascuno puose per sé
            suo campo intorno a la città, chi in monte e chi in piano; ma di più non rimase propio
            nome che oggi sia memoria. Questi signori con loro milizie di gente a cavallo e a piede
            grandissima, assediando la città, con ordine s'apparecchiaro di fare maggiori battaglie
            a la città che la prima volta; ma per la fortezza della città i Romani invano lavorando,
            e molti di loro per lo soperchio d'assedio e soperchio di fatica sono morti, que'
            maggiori signori, consoli e sanatori, quasi tutti si tornaro a Roma: solo Cesere con sua
            milizia rimase all'asedio. E in quella stanza comandò a' suoi che dovessero andare nella
            villa di Camarti presso al fiume d'Arno, e ivi edificassero parlatorio per potere in
            quello fare suo parlamento, e una sua memoria lasciarlo: questo edificio in nostro
            volgare avemo chiamato Parlagio. E fu fatto tondo e in volte molto maraviglioso, con
            piazza in mezzo. E poi si cominciavano gradi da sedere tutto al torno. E poi di grado in
            grado sopra volte andavano allargandosi infino a la fine dell'altezza, ch'era alto più
            di LX braccia. E avea due porte, e in questo si raunava il popolo a fare parlamento. E
            di grado in grado sedeano le genti: al di sopra i più nobili, e poi digradando secondo
            la dignità delle genti; e era per modo che tutti quegli del parlamento si vedeva l'uno
            l'altro in viso. E udivasi chiaramente per tutti ciò che uno parlava; e capevavi ad agio
            infinita moltitudine di genti; e 'l diritto nome era parlatorio. Questo fu poi guasto al
            tempo di Totile, ma ancora a' nostri dì si ritruovano i fondamenti e parte delle volte
            presso a la chiesa di San Simone a Firenze, e infino al cominciamento de la piazza di
            Santa Croce; e parte de' palagi de' Peruzzi vi sono su fondati; e la via ch'è detta
            Anguillaia, che va a Santa Croce, va quasi per lo mezzo di quello Parlagio.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come la città di Fiesole s'arendé a' Romani, e fu distrutta e
            guasta.</p>
          </argument>
          <p>Stato l'assedio a Fiesole la detta seconda volta, e consumata e affritta molto la
            cittade sì per fame, e sì perché a·lloro furono tolti i condotti dell'acque e guasti,
            s'arrendéo la città a Cesere e a' Romani in capo di due anni e quattro mesi e VI dì che
            vi si puose l'asedio, a patti, chi ne volesse uscire fosse salvo. Presa la terra per li
            Romani, fu spogliata d'ogni ricchezza, e per Cesere fu distrutta, e tutta infino a'
            fondamenti abattuta; e ciò fu intorno anni LXXII anzi la Natività di Cristo.</p>
        </div2>
      </div1>
      <div1 type="libro">
        <head>LIBRO SECONDO</head>
        <argument>
          <p rend="italic">Qui comincia il secondo libro della edificazione di Firenze la prima
            volta: come di primo fue edificata la città di Firenze.</p>
        </argument>
        <div2 type="capitolo">
          <head>I</head>
          <p>Distrutta la città di Fiesole, Cesere con sua oste discese al piano presso alla riva
            del fiume d'Arno, là dove Fiorino con sua gente era stato morto da' Fiesolani, e in
            quello luogo fece cominciare ad edificare una città, acciò che Fiesole mai non si
            rifacesse, e rimandò i cavalieri latini, i quali seco avea, arricchiti delle ricchezze
            de' Fiesolani; i quali Latini Tudertini erano appellati. Cesere adunque, compreso
            l'edificio della città, e messovi dentro due ville dette Camarti e villa Arnina, voleva
            quella appellare per suo nome Cesaria. Il sanato di Roma sentendolo, non sofferse che
            per suo nome Cesere la nominasse; ma feciono dicreto e ordinaro che quegli maggiori
            signori ch'erano stati a la guerra di Fiesole e all'asedio dovessono andare a fare
            edificare con Cesere insieme, e popolare la detta cittade, e qualunque di loro
            soprastesse a·lavorio, cioè facesse più tosto il suo edificio, appellasse la cittade di
            suo nome, o come a·llui piacesse. Allora Macrino, Albino, Igneo Pompeo, Marzio
            apparecchiati di fornimenti e di maestri, vennero da Roma alla cittade che Cesere
            edificava, e inviandosi con Cesere si divisono l'edificare in questo modo: che Albino
            prese a smaltare tutta la cittade, che fue uno nobile lavoro e bellezza e nettezza della
            cittade, e ancora oggi del detto ismalto si truova cavando, massimamente nel sesto di
            San Piero Scheraggio, e in porte San Piero, e in porte del Duomo, ove mostra fosse
            l'antica città. Macrino fece fare il condotto dell'acqua in docce e in arcora,
            faccendola venire di lungi a la città per VII miglia, acciò che·lla città avesse
            abondanza di buona acqua da bere, e per lavare la cittade; e questo condotto si mosse
            infino dal fiume detto la Marina a piè di monte Morello, ricogliendo in se tutte quelle
            fontane sopra Sesto, e Quinto, e Colonnata. E in Firenze faceano capo le dette fontane a
            uno grande palagio che si chiamava termine, <foreign lang="lat">capud aque</foreign>, ma
            poi in nostro volgare si chiamò Capaccia, e ancora oggi in Terma si vede
            dell'anticaglia. E nota che gli antichi per santade usavano di bere acque di fontane
            menate per condotti, perché erano più sottili e più sane che quelle de' pozzi, però che
            pochi, o quasi pochissimi, beveano vino, ma i più acqua di condotto, ma non di pozzo; e
            pochissime vigne erano allora. Igneo Pompeo fece fare le mura della cittade di mattoni
            cotti, e sopra i muri della città edificò torri ritonde molto spesse, per ispazio
            dall'una torre a l'altra di XX cubiti, sicché le torri erano di grande bellezza e
            fortezza. Del compreso e giro della città non troviano cronica che ne faccia menzione;
            se non che quando Totile <foreign lang="lat">Flagellum Dei</foreign> la distrusse, fanno
            le storie menzione ch'ell'era grandissima. Marzio l'altro signore romano fece fare il
            Campidoglio al modo di Roma, cioè palagio, overo la mastra fortezza della cittade, e
            quello fu di maravigliosa bellezza; nel quale l'acqua del fiume d'Arno per gora con
            cavate fogne venia e sotto volte, e in Arno sotterra si ritornava; e la cittade per
            ciascuna festa dello sgorgamento di quella gora era lavata. Questo Campidoglio fu ov'è
            oggi la piazza di Mercato Vecchio, di sopra a la chiesa di Santa Maria in Campidoglio: e
            questo pare più certo. Alcuni dicono che fu ove oggi si chiama il Guardingo, di costa a
            la piazza ch'è oggi del popolo dal palazzo de' priori, la quale era un'altra fortezza.
            Guardingo fu poi nomato l'anticaglia de' muri e volte che rimasono disfatte dopo la
            distruzione di Totile, e stavanvi poi le meretrici. I detti signori, per avanzare l'uno
            l'edificio dell'altro, con molta sollecitudine si studiavano, ma in uno medesimo tempo
            per ciascuno fu compiuto; sicché nullo di loro ebbe aquistata la grazia di nominare la
            città a sua volontà, sì che per molti fu al cominciamento chiamata la piccola Roma.
            Altri l'appellavano Floria, perché Fiorino fu ivi morto, che fu il primo edificatore di
            quello luogo, e fu in opera d'arme e in cavalleria fiore, e in quello luogo e campi
            intorno ove fu la città edificata sempre nasceano fiori e gigli. Poi la maggiore parte
            degli abitanti furono consenzienti di chiamarla Floria, sì come fosse in fiori
            edificata, cioè con molte delizie. E di certo così fu, però ch'ella fu popolata della
            migliore gente di Roma, e de' più sofficienti, mandati per gli sanatori di ciascuno
            rione di Roma per rata, come toccò per sorte che l'abitassono; e accolsono co·lloro
            quelli Fiesolani che vi vollono dimorare e abitare. Ma poi per lungo uso del volgare fu
            nominata Fiorenza: ciò s'interpetra spada fiorita. E troviamo ch'ella fu edificata anni
            VIcLXXXII dopo l'edificazione di Roma, e anni LXX anzi la Nativitade del nostro signore
            Iesù Cristo. E nota, perché i Fiorentini sono sempre in guerra e in disensione tra loro,
            che nonn–è da maravigliare, essendo stratti e nati di due popoli così contrari e nemici
            e diversi di costumi, come furono gli nobili Romani virtudiosi, e' Fiesolani ruddi e
            aspri di guerra.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come Cesere si partì di Firenze e andonne a Roma, e fu fatto consolo
              per andare contro a' Franceschi.</p>
          </argument>
          <p>Dapoi che·lla città di Firenze fu fatta e popolata, Iulio Cesare irato perché n'era
            stato il primo edificatore, e avea avuta la vittoria della città di Fiesole, e nonn–avea
            potuto nominare la cittade per suo nome, sì si partì di quella, e tornossi a Roma, e per
            suo studio e valore fue eletto consolo, e mandato contro a' Franceschi, ove dimorò per X
            anni al conquisto di Francia, e d'Inghilterra, e d'Alamagna: e lui tornando con vittoria
            a Roma, gli fu vietato il triunfo, perché aveva passato il dicreto fatto per Pompeo
            consolo e' sanatori per invidia, sotto colore d'onestà, che nullo dovesse stare in neuna
            balia più di V anni. In quale Cesare co le sue milizie tornando con oltremontani,
            Franceschi, e Tedeschi, e Italiani, Pisani, Pirati, Pistolesi, e ancora co' Fiorentini
            suoi cittadini, pedoni, e cavalieri, e rombolatori menò seco a fare cittadinesche
            battaglie, perché gli fu vietato il triunfo; ma più per essere signore di Roma, come
            lungo tempo avea disiderato, contro a Pompeo e il senato di Roma combattéo. E dopo la
            grande battaglia tra Cesere e Pompeo, quasi tutti morti furo in Ematia, cioè Tesaglia in
            Grecia, come pienamente si legge per Lucano poeta, chi le storie vorrà trovare. E
            Cesere, avuta la vittoria di Pompeo e di molti re e popoli ch'erano in aiuto de' Romani
            che gli erano nimici, si tornò a Roma, e sì si fece primo imperadore di Roma, che tanto
            è a dire come comandatore sopra tutti. E apresso lui fue Ottaviano Agustus suo nipote e
            figliuolo adottivo, il quale regnava quando Cristo nacque, e dopo molte vittorie
            signoreggiò tutto il mondo in pace; e d'allora innanzi fu Roma a signoria d'imperio, e
            tenne sotto la sua giuridizione e dello imperio tutto l'universo mondo.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come i Romani e gl'imperadori ebbono insegna, e come da·lloro l'ebbe la
              città di Firenze, e altre cittadi.</p>
          </argument>
          <p>Al tempo di Numa Pompilius per divino miracolo cadde in Roma da cielo uno scudo
            vermiglio, per la qual cosa e agurio i Romani presono quella insegna e arme, e poi
            v'agiunsono <abbr>S.</abbr><abbr>P.</abbr><abbr>Q.</abbr><abbr>R.</abbr> in lettere
            d'oro, cioè Senato del popolo di Roma: e così dell'origine della loro insegna diedono a
            tutte le città edificate per loro, cioè vermiglia. Così a Perugia, a Firenze, e a Pisa;
            ma i Fiorentini per lo nome di Fiorino e della città v'agiunsono per intrasegna il
            giglio bianco, e' Perugini talora il grifone bianco, e Viterbo il campo rosso, e li
            Orbitani l'aquila bianca. Ben'è vero che' signori romani, consoli e dittatori, dapoi che
            l'aguglia per agurio aparve sopra Tarpea, cioè sopra la camera del tesoro di
            Campidoglio, come Tito Livio fa menzione, si presono l'arme in loro insegne ad aquila; e
            troviamo che 'l consolo Mario ne la battaglia de' Cimbri ebbe le sue insegne con
            l'aquila d'argento, e simile insegna portava Catellina quando fu sconfitto da Antonio
            nelle parti di Pistoia, come recita Salustio. E 'l grande Pompeo la portò in campo
            azzurro e l'aquila d'argento: e Iulio Cesare la portò il campo vermiglio e l'aquila ad
            oro, come fa menzione Lucano in versi, dicendo: «<foreign lang="lat">Signa parens
              aquilas, et pila minantia pilas</foreign>». Ma poi Ottaviano Agusto, suo nipote e
            successore imperadore, la mutò, e portò il campo ad oro, e l'aquila naturale di colore
            nero a similitudine della signoria dello imperio, che come l'aquila è sovra ogni
            uccello, e vede chiaro più ch'altro animale, e vola infino al cielo dell'emisperio del
            fuoco, così lo 'mperio dé essere sopra ogni signoria temporale. E appresso Ottaviano
            tutti gli imperadori de' Romani l'hanno per simile modo portata; ma Gostantino, e poi
            gli altri imperadori de' Greci ritennono la 'nsegna di Iulio Cesare, cioè il campo
            vermiglio e l'aquila ad oro, ma con due capi. Lasceremo delle insegne del comune di Roma
            e degl'imperadori, e torneremo a nostra materia sopra i fatti della città di
          Firenze.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come la città di Firenze fu camera de' Romani e dello imperio.</p>
          </argument>
          <p>La città di Firenze in quello tempo era camera d'imperio, e come figliuola e fattura di
            Roma in tutte cose, e da' Romani abitata; e però de' propii fatti di Firenze a quegli
            tempi non troviamo cronica né altre storie che ne facciano grande memoria. E di ciò
            nonn–è da maravigliare, però che' Fiorentini erano sudditi e una co' Romani, e per
            Romani si trattavano per l'universo mondo, e come i Romani andavano ne' loro eserciti e
            nelle loro battaglie. E troviamo nelle storia di Giulio Cesare, nel secondo libro di
            Lucano, quando Cesare assediò Pompeo nella città di Brandizio in Puglia, uno de' baroni
            e signori della città di Firenze ch'avea nome Lucere era in compagnia di Cesare e fue
            alla battaglia delle navi a la bocca del porto di Brandizio, valente uomo d'arme e
            virtudioso; e molti altri Fiorentini furono in quello esercito e battaglie con Cesare e
            di sua parte; però che quando fue la discordia da Giulio Cesare a Pompeo e del senato di
            Roma, quegli della città di Firenze e d'intorno al fiume d'Arno tennero la parte di
            Cesare. E di ciò fa menzione Lucano nel detto libro ove dice in versi:</p>
          <q direct="unspecified" rend="block">
            <lg type="non-definito">
              <l lang="lat">Vulturnusque celer, notturneque conditor aure</l>
              <l lang="lat">Sarnus, et umbrosae Liris per regna marisque.</l>
            </lg>
          </q>
          <p>E così dimoraro i Fiorentini mentre che' Romani ebbono stato e signoria. Bene si truova
            per alcuno scritto che uno Uberto Cesare, sopranomato per Iulio Cesare, che fu figliuolo
            di Catellina, rimaso in Fiesole picciolo garzone dopo la sua morte, egli poi per Iulio
            Cesare fue fatto grande cittadino di Firenze, e avendo molti figliuoli, egli e poi la
            sua schiatta furono signori della terra gran tempo, e di loro discendenti furono grandi
            signori e grandi schiatte in Firenze; e che gli Uberti fossoro di quella progenie si
            dice. Questo non troviamo per autentica cronica che per noi si pruovi.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come in Firenze fu fatto il tempio di Marti, il quale oggi si chiama il
              Duomo di Santo Giovanni.</p>
          </argument>
          <p>Dapoi che Cesere, e Pompeo, e Macrino, e Albino, e Marzio prencipi de' Romani
            edificatori della nuova città di Firenze si tornarono a Roma, compiuti i loro lavori, la
            città cominciò a crescere e moltiplicare di Romani e di Fiesolani insieme, che rimasono
            a l'abitazione di quella; e in poco tempo si fece buona città secondo il tempo d'allora,
            che gl'imperadori e 'l senato di Roma l'avanzavano a·lloro podere, quasi come un'altra
            piccola Roma. I cittadini di quella, essendo in buono stato, ordinaro di fare nella
            detta cittade uno tempio maraviglioso all'onore dello Iddio Marte, per la vittoria che'
            Romani avieno avuta della città di Fiesole, e mandaro al senato di Roma che mandasse
            loro gli migliori e più sottili maestri che fossono in Roma, e così fu fatto. E feciono
            venire marmi bianchi e neri, e colonne di più parti di lungi per mare, e poi per Arno;
            feciono conducere e macigni e colonne da Fiesole, e fondaro e edificaro il detto tempio
            nel luogo che si chiamava Camarti anticamente, e dove i Fiesolani faceano loro mercato.
            Molto nobile e bello il feciono a otto facce, e quello fatto con grande diligenzia, il
            consecraro allo Iddio Marti, il quale era Idio di Romani, e feciollo figurare
            innintaglio di marmo in forma d'uno cavaliere armato a cavallo; il puosono sopra una
            colonna di marmo in mezzo di quello tempio, e quello tennero con grande reverenzia e
            adoraro per loro Idio mentre che fu il paganesimo in Firenze. E troviamo che il detto
            tempio fu cominciato al tempo che regnava Ottaviano Agusto, e che fu edificato sotto
            ascendente di sì fatta costellazione, che non verrà meno quasi in etterno: e così si
            truova scritto in certa parte, e intagliato nello spazzo del detto tempio.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Racconta del sito della provincia di Toscana.</p>
          </argument>
          <p>Quando per noi s'è detto della prima edificazione della città di Firenze e di quella di
            Pistoia, si è convenevole e di necessità che si dica dell'altre città vicine di Toscana
            quello che n'avemo trovato per le croniche di loro principii e cominciamenti
            brievemente, per tornare poi a nostra materia. Narreremo in prima del sito della
            provincia di Toscana. Toscana comincia da la parte di levante al fiume del Tevero, il
            quale si muove nell'alpi di Pennino de la montagna chiamata Falterona, e discende per la
            contrada di Massa Tribara, e dal Borgo San Sipolcro, e poi la Città di Castello, e poi
            sotto la città di Perugia, e poi appresso di Todi, istendendosi per terra di Sabina e di
            Roma, e ricogliendo in sé molti fiumi, entra per la città di Roma infino in mare ove fa
            foce di costa a la città di Ostia, presso a Roma a XX miglia; e la parte di qua dal
            fiume, che si chiama Trastibero, e il Portico di Santo Pietro di Roma è della provincia
            di Toscana. E da la parte del mezzogiorno si ha Toscana il mare detto Terreno, che colle
            sue rive batte la contrada di Maremma, e Piombino, e Pisa, e per lo contado di Lucca e
            di Luni infino a la foce del fiume della Magra, che mette in mare a la punta della
            montagna del Corbo di là da Luni e di Serrezzano, da la parte di ponente. E discende il
            detto fiume della Magra delle montagne di Pennino di sopra a Pontriemoli, tra la riviera
            di Genova e 'l contado di Piagenza in Lombardia, ne le terre de' marchesi Malaspina. Il
            quarto confine di Toscana di verso settentrione sono le dette alpi Apennine, le quali
            confinano e partono la provincia di Toscana da Lombardia e Bologna e parte di Romagna; e
            gira la detta provincia di Toscana VII<hi rend="sup">C</hi> miglia. Questa provincia di
            Toscana ha più fiumi: intra gli altri reale e maggiore si è il nostro fiume d'Arno, il
            quale nasce di quella medesima montagna di Falterona che nasce il fiume del Tevero che
            va a Roma. E questo fiume d'Arno corre quasi per lo mezzo di Toscana, scendendo per le
            montagne de la Vernia, ove il beato santo Francesco fece sua penitenzia e romitaggio, e
            poi passa per la contrada di Casentino presso a Bibbiena e a piè di Poppio, e poi si
            rivolge verso levante, vegnendo presso a la città d'Arezzo a tre miglia, e poi corre per
            lo nostro Valdarno di sopra, scendendo per lo nostro piano, e quasi passa per lo mezzo
            de la nostra città di Firenze. E poi uscito per corso del nostro piano, passa tra
            Montelupo e Capraia presso a Empoli per la contrada di Greti e di Valdarno di sotto a
            piè di Fucecchio, e poi per lo contado di Lucca e di Pisa, raccogliendo in sé molti
            fiumi, passando poi quasi per mezzo la città di Pisa ove assai è grosso, sicché porta
            galee e grossi legni; e presso di Pisa a V miglia mette in mare; e il suo corso è di
            spazio di miglia CXX. E del detto fiume d'Arno l'antiche storie fanno menzione: Vergilio
            nel VII libro dell'Eneidos parlando della gente che fu in aiuto al re Turno incontra
            Enea di Troia con questi versi: «<foreign lang="lat">Sarrastris populos, equa rigat
              equora Sarnus</foreign>»; e Paulo Orosio raccontando in sue storie del fiume d'Arno
            disse che quando Anibal di Cartagine, tornando di Spagna in Italia, passò le montagne
            d'Apennino, vegnendo sopra i Romani, ove si combattéo in su·lago di Perugia col valente
            consolo Flamineo da cui fu sconfitto, in quel luogo dice che passando Anibal l'alpi
            Apennine, per la grande freddura che v'ebbe, discendendo poi in su i paduli del fiume
            d'Arno sì perdé tutti gli suoi leofanti, che non ne gli rimase se none uno solo, e la
            maggiore parte de' suoi cavagli e bestie vi moriro; e egli medesimo per la detta cagione
            vi perdé uno de' suoi occhi del capo. Questo Anibal mostra per nostro arbitrare ch'egli
            scendesse l'alpi tra Modona e Pistoia, e paduli fossono per lo fiume d'Arno da piè di
            Firenze insino di là da Signa: e questo si pruova, che anticamente tra Signa e Montelupo
            nel mezzo del corso del fiume d'Arno, ove si ristrigne in piccolo spazio tra rocce di
            montagne, aveva una grandissima pietra che si chiamava e chiama Golfolina, la quale per
            sua grandezza e altezza comprendeva tutto il corso del fiume d'Arno, per modo che 'l
            facea ringorgare infino assai presso ov'è oggi la città di Firenze, e per lo detto
            ringorgamento si spandea l'acqua del fiume d'Arno, e d'Ombrone, e di Bisenzo per lo
            piano sotto Signa, e di Settimo, e di Prato, e di Micciole, e di Campi, infino presso a
            piè de' monti, faccendo paduli. Ma e' si truova, e per evidente sperienzia si vede, che
            la detta pietra Golfolina per maestri con picconi e scarpelli per forza fu tagliata e
            dibassata, per modo che 'l corso del fiume d'Arno calò e dibassò, sicché i detti paduli
            scemaro e rimasero terra guadagnabile. Bene racconta Tito Livio quasi per simili parole,
            dicendo che 'l passo, e dove s'acampò Anibal, fu tra la città di Fiesole e quella
            d'Arezzo. Avisiamo che passasse l'alpi a Pennino per la contrada di Casentino, e paduli
            poteano simile essere tra l'Ancisa e 'l piano di Fegghine, e potea essere o nell'uno
            luogo o nell'altro, però che anticamente il fiume d'Arno avea in più luogora rattenute e
            paduli; ma dove che·ssi fosse, assai avemo detto sopra il nostro fiume d'Arno, per
            trarre d'ignoranza e fare avisati i presenti moderni viventi di nostra città, e gli
            strani che sono e saranno. Lasceremo di ciò, e diremo in brieve de la potenzia che
            anticamente avea la nostra provincia di Toscana, che si confà a la nostra materia.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Della potenzia e signoria ch'avea la provincia di Toscana innanzi che
              Roma avesse stato.</p>
          </argument>
          <p>Dapoi ch'avemo detto del sito e confini de la nostra provincia di Toscana, sì ne pare
            convenevole di dire in brieve dello stato e signoria che Toscana avea anzi che Roma
            avesse podere. La provincia di Toscana innanzi al detto tempo fu di grande potenzia e
            signoria. E non solamente lo re di Toscana chiamato Procena, che facea capo del suo
            reame nella città di Chiusi, il quale col re Tarquino assediò Roma, era signore della
            provincia di Toscana; ma le sue confine, dette colonne, erano infino a la città d'Adria
            in Romagna in su il golfo del mare di Vinegia, per lo cui nome anticamente quello mare è
            detto seno Adriatico; e nelle parti di Lombardia erano i suoi confini e colonne di
            Toscana infino di là dal fiume di Po e del Tesino, infino al tempo di Tarquino Prisco re
            de' Romani, che la gente de' Galli, detti oggi Franceschi, e quella de' Germani, detti
            oggi Tedeschi, di prima passaro in Italia per guida e condotto d'uno Italiano della
            città di Chiusi, il quale passò i monti per ambasciadore, per fare commuovere gli
            oltramontani contro a' Romani, e portò seco del vino, il quale dagli oltramontani non
            era in uso, né conosciuto per bere, però che di là nonn avea mai avuto vino né vigna; il
            quale vino per gli signori di là assaggiato, parve loro molto buono; e intra l'altre
            cagioni, con altre grandi impromesse, quella della ghiottornia del buono vino gl'indusse
            a passare i monti, udendo come Italia era piantadosa di vino, e larga d'ogni bene e
            vittuaglia. E indussegli ancora il passare di qua, che per lo loro buono stato erano sì
            cresciuti e multiplicati di gente, che a pena vi poteano capere. Per la qual cosa
            passando i monti in Italia i Galli e' Germani, de' primi furono Brenno e Bellino, i
            quali guastarono gran parte di Lombardia e del nostro paese di Toscana, e poi assediaro
            la città di Roma e presolla infino al Campidoglio, con tutto che innanzi si partissono
            furono sconfitti in Toscana dal buono Cammillo ribello di Roma, siccome Tito Livio in
            sue storie fa menzione. E poi più altri signori Gallici, e Germani, e Gotti, e d'altre
            nazioni barbere passaro in Italia di tempi in tempi, faccendo in Lombardia e in Toscana
            grandi battaglie co' Romani, come si truovano ordinatamente per le storie che scrisse il
            detto Tito Livio maestro di storie. Lasceremo de la detta materia, e diremo i nomi delle
            città e vescovadi della nostra provincia di Toscana.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Questi sono i vescovadi de le città di Toscana.</p>
          </argument>
          <p>La chiesa e sedia di San Piero di Roma la qual è di qua dal fiume del Tibero in
            Toscana, il vescovado di Fiesole, la città di Firenze, la città di Pisa, la qual è
            arcivescovado per grazia, come in questo fia menzione, la città di Lucca, il vescovado
            dell'antica città di Luni, la città di Pistoia, la città di Siena, la città d'Arezzo, la
            città di Perugia, la città di Castello, la città di Volterra, la città di Massa, la
            città di Grosseto, il vescovado di Soana in Maremma, la città antica di Chiusi, la città
            d'Orbivieto, il vescovado di Bagnoregio, la città di Viterbo, la città di Toscanella, il
            vescovado di Castri, la città di Nepi, l'antichissima città di Sutri, la città d'Orti,
            il vescovado di Civitatensi. Avendo detti i nomi di XXV vescovadi e città di Toscana,
            diremo in ispezialità del cominciamento e orrigine d'alquante di quelle città famose a'
            nostri tempi onde sapremo il vero per antiche storie e croniche, tornando poi a nostra
            materia.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Della città di Perugia.</p>
          </argument>
          <p>La città di Perugia fu assai antica, e secondo che raccontano le loro croniche, ella fu
            da' Romani edificata in questo modo: che tornando uno oste de' Romani de la Magna,
            perch'avea il loro consolo chiamato Persus dimorato al conquisto più tempo che non
            diceva il dicreto de' Romani, si furono isbanditi e divietati che non tornassono a Roma,
            sicché rimasono in quello luogo ove è l'uno corno della città di Perugia, siccome
            esiliati e nemici del Comune. Poi gli Romani mandarono sopra loro una oste, i quali si
            puosono di contro a·lloro in su l'altro corno per guerreggiargli, siccome ribelli del
            Comune di Roma; ma ivi stati più tempo, e riconosciuti insieme, si pacificaro l'uno oste
            e l'altra, e per lo buono sito rimasono abitanti in quello luogo. Poi di due luoghi
            feciono la città di Perugia, e per lo nome del primo consolo che ivi si puose fu così
            nominata. Poi pacificatisi co' Romani, furono contenti della città di Perugia, e
            favoreggiarla assai e diedolle stato, quasi per tenere sotto loro giuridizione le città
            di quella contrada. Poi Totile <foreign lang="lat">Flagellum Dei</foreign> la distrusse,
            come fece Firenze e più altre città d'Italia, e fece marterizzare santo Erculano vescovo
            della detta città.</p>
        </div2>
        <div2 type="capitolo">
          <head>X</head>
          <argument>
            <p rend="italic">Della città di Arezzo.</p>
          </argument>
          <p>La città d'Arezzo prima ebbe nome Aurelia, e fu grande città e nobile, e in Aurelia
            furono anticamente fatti per sottilissimi maestri vasi rossi con diversi intagli di
            tutte forme di sottile intaglio, che veggendoli parevano impossibili a essere opera
            umana; e ancora se ne truovano. E di certo ancora si dice che 'l sito e l'aria d'Arezzo
            genera sottilissimi uomini. La detta città d'Aurelia fu anche distrutta per lo detto
            Totile, e fecela arare e seminare di sale, e d'allora innanzi fu chiamata Arezzo, cioè
            città arata.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Della città di Pisa.</p>
          </argument>
          <p>La città di Pisa fu prima chiamata Alfea. Troviamo mandò aiuto ad Enea contro a Turno,
            e ciò dice Vergilio nel VI libro dell'Eneidos; ma poi ella fu porto dello 'mperio de'
            Romani dove s'aduceano per mare tutti gli tributi e censi che li re e tutte le nazioni e
            paesi del mondo ch'erano sottoposti a' Romani rendeano allo 'mperio di Roma, e là si
            pesavano, e poi si portavano a Roma; e però che il primo luogo ove si pesava non era
            sofficiente a tanto strepito, vi si feciono due luoghi ove si pesava, e però si diclina
            il nome di Pisa in gramatica: <foreign lang="lat">pluraliter, nominativo hee
            Pise</foreign>; e così per l'uso del porto e detti pesi, genti vi s'acolsono ad abitare,
            e crebbono e edificaro la città di Pisa poi ad assai tempo dopo l'avenimento di Cristo,
            con tutto che prima per lo modo detto era per molte genti abitata, ma non come città
            murata.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Della città di Lucca.</p>
          </argument>
          <p>La città di Lucca ebbe in prima nome Fridia, e chi dice Aringa; ma perché prima si
            convertì a la vera fede di Cristo che città di Toscana, e prima ricevette vescovo, ciò
            fu santo Fridiano, che per miracolo di Dio rivolse il Serchio, fiume presso a la detta
            città, e diegli termine, che prima era molto pericoloso e guastava la contrada, e per lo
            detto santo prima fu luce di fede, sì fu rimosso il primo nome e chiamata Luce, e oggi
            per lo corrotto volgare si chiama Lucca. E truovasi che il detto beato Fridiano vegnendo
            da Lucca a Firenze in pellegrinaggio per visitare la chiesa ov'è il corpo di santo
            Miniato a Monte, non potendo entrare in Firenze perché ancora erano pagani, e trovando
            il fiume d'Arno molto grosso per grandi piove, si mise a passare in su una piccola
            navicella contro al volere del barcaiuolo, e per miracolo di Dio passò liberamente e
            tosto, come l'Arno fosse piccolo, e colà dove arrivò fu poi per gli cattolici fiorentini
            fatta la chiesa di Santo Fridiano per sua devozione.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Della città di Luni.</p>
          </argument>
          <p>La città di Luni, la quale è oggi disfatta, fu molto antica, e secondo che troviamo
            nelle storie di Troia, della città di Luni v'ebbe navilio e genti a l'aiuto de' Greci
            contra gli Troiani; poi fu disfatta per gente oltramontana per cagione d'una donna
            moglie d'uno signore, che andando a Roma, in quella città fu corrotta d'avoltero; onde
            tornando il detto signore con forza la distrusse, e oggi è diserta la contrada e
            malsana. E nota che·lle marine erano anticamente molto abitate, e quasi infra terra
            poche città avea e pochi abitanti, ma in Maremma e in Maretima verso Roma a la marina di
            Campagna avea molte città e molti popoli, che oggi sono consumati e venuti a niente per
            corruzzione d'aria: che vi fu la grande città di Popolonia, e Soana, e Talamone, e
            Grosseto, e Civitaveglia, e Mascona, e Lansedonia che furono co la loro forza a l'asedio
            di Troia; e in Campagna Baia, Pompeia, Cumina, e Laurenza, e Albana. E la cagione perché
            oggi sono quelle terre de la marina quasi disabitate e inferme, e eziandio Roma
            peggiorata, dicono gli grandi maestri di stronomia che ciò è per lo moto dell'ottava
            spera del cielo, che in ogni C anni si muta uno grado verso il polo di settentrione,
            cioè tramontana, e così farà infino a XV gradi in MD anni, e poi tornerà adietro per
            simile modo, se fia piacere di Dio che 'l mondo duri tanto; e per la detta mutazione del
            cielo è mutata la qualità della terra e dell'aria, e dov'era abitata e sana è oggi
            disabitata e inferma, <foreign lang="lat">et e converso</foreign>. Ed oltre a·cciò
            naturalmente veggiamo che tutte le cose del mondo hanno mutazione, e vegnono e verranno
            meno, come Cristo di sua bocca disse, che neuna cosa ci ha stato fermo.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Della città di Viterbo.</p>
          </argument>
          <p>La città di Viterbo fu fatta per gli Romani, e anticamente fu chiamata Vegezia, e'
            cittadini Vegentini. E gli Romani vi mandavano gl'infermi per cagione de' bagni
            ch'escono del bulicame, e però fu chiamata <foreign lang="lat">Vita Erbo</foreign>, cioè
            vita agl'infermi, overo città di vita.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Della città d'Orbivieto.</p>
          </argument>
          <p>La città d'Orbivieto si fu simile fatta per gli Romani, e <foreign lang="lat">Urbis
              Veterum</foreign> ebbe nome, cioè a dire città de' vecchi, perché gli uomini vecchi di
            Roma v'erano mandati a stare per migliore aria ch'a Roma per mantenere loro santade; e
            per lo lungo uso e buono sito ve ne ristettono assai ad abitarla, e popolarla di
          gente.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Della città di Cortona.</p>
          </argument>
          <p>La città di Cortona fue antichissima, fatta al tempo di Giano e de' primi abitanti di
            Italia; e Turno che si combatté con Enea per Lavina fu re di quella, come detto è
            dinanzi, e per lo suo nome prima ebbe nome Turna.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Della città di Chiusi</p>
          </argument>
          <p>La città di Chiusi simile fu antichissima e potentissima, fatta ne' detti tempi, e
            assai prima che Roma, e fune signore e re Procena, che col re Tarquino scacciato di Roma
            fu ad assediare Roma, come racconta Tito Livio.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Della città di Volterra.</p>
          </argument>
          <p>La città di Volterra prima fu chiamata Antonia, e fu molto antica, fatta per gli
            discendenti d'Italia; e, secondo che si leggono i ramanzi, indi fu il buono Buovo
            d'Antonia.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Della città di Siena.</p>
          </argument>
          <p>La città di Siena è assai nuova città, ch'ella fu cominciata intorno agli anni di
            Cristo VIcLXX, quando Carlo Martello, padre del re Pipino di Francia, co' Franceschi
            andavano nel regno di Puglia in servigio di santa Chiesa a contastare una gente che si
            chiamavano i Longobardi, pagani, e eretici, e ariani, onde era loro re Grimaldo di
            Morona, e facea suo capo in Benivento, e perseguitava gli Romani e santa Chiesa. E
            trovandosi la detta oste de' Franceschi e altri oltramontani ov'è oggi Siena, si
            lasciaro in quello luogo tutti gli vecchi e quegli che non erano bene sani, e che non
            poteano portare arme, per non menarglisi dietro in Puglia; e quegli rimasi in riposo nel
            detto luogo, vi si cominciaro ad abitare, e fecionvi due residii a modo di castella, ove
            è oggi il più alto della città di Siena, per istare più al sicuro; e l'uno abitacolo e
            l'altro era chiamato <foreign lang="lat">Sena</foreign>, dirivando di quegli che v'erano
            rimasi per vecchiezza. Poi crescendo gli abitanti, si raccomunò l'uno luogo e l'altro, e
            però secondo gramatica si diclina in plurali: <foreign lang="lat">pluraliter nominativo
              hee Sene</foreign>. E dapoi a più tempo crescendo, in Siena ebbe una grande e ricca
            albergatrice chiamata madonna Veglia. Albergando in suo albergo uno grande legato
            cardinale che tornava delle parti di Francia a la corte a Roma, la detta donna gli fece
            grande onore, e non gli lasciò pagare nulla spensaria. Il legato, ricevuta cortesia, la
            domandò se in corte volesse alcuna grazia. Richieselo la donna divotamente che per lo
            suo amore procurasse che Siena avesse vescovado; promisele di farne suo podere, e
            consigliolla che facesse che 'l Comune di Siena facesse ambasciadori, e mandasse al papa
            a procurallo; e così fu fatto. Il legato sollecitando, il papa udì la petizione, e diede
            vescovo a' Sanesi, e 'l primo fu messer Gualteramo. E per dotare il vescovado, si tolse
            una pieve al vescovado d'Arezzo, e una a quello di Perugia, e una a quello di Chiusi, e
            una a quello di Volterra, e una a quello di Grosseto, e una a quello di Massa, e una a
            quello d'Orbivieto, e una a quello di Firenze, e una a quello di Fiesole; e così ebbe
            Siena vescovado, e fu chiamata città: e per lo nome e onore de la detta madonna Veglia,
            per cui fu prima promossa e domandata la grazia, sì fu sempre sopranomata Siena la
            Veglia.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Torna la storia a' fatti della città di Firenze, e come santo Miniato
              vi fu martorizzato per Decio imperadore.</p>
          </argument>
          <p>Dapoi che brievemente avemo fatta alcuna menzione de le nostre città vicine di Toscana,
            torneremo a nostra materia a raccontare de la nostra città di Firenze; e sì come
            innarrammo dinanzi, la detta città si resse grande tempo al governo e signoria
            degl'imperadori di Roma, e spesso venieno gl'imperadori a soggiornare in Firenze quando
            passavano in Lombardia, e ne la Magna, e in Francia al conquisto delle province. E
            troviamo che Decio imperadore l'anno suo primo, ciò fu gli anni di Cristo CCLII, essendo
            in Firenze sì come camera d'imperio, dimorandovi a suo diletto, e il detto Decio
            perseguitando duramente i Cristiani dovunque gli sentiva e trovava, udì dire come il
            beato santo Miniato eremita abitava presso a Firenze con suoi discepoli e compagni, in
            una selva che si chiamava Arisbotto fiorentina, di dietro là dove è oggi la sua chiesa
            sopra la città di Firenze. Questo beato Miniato fu figliuolo del re d'Erminia
            primogenito, e lasciato il suo reame per la fede di Cristo, per fare penitenzia e
            dilungarsi dal suo regno passò di qua da mare al perdono a Roma, e poi si ridusse nella
            detta selva, la quale allora era salvatica e solitaria, però che la città di Firenze non
            si stendea né era abitata di là da l'Arno, ma era tutta di qua, salvo che uno solo ponte
            v'avea sopra l'Arno, non però dove sono oggi, ma si dice per molti ch'era l'antico ponte
            de' Fiesolani, il quale era da Girone a Candegghi: e quella era l'antica e diritta
            strada e cammino da Roma a Fiesole, e per andare in Lombardia e di là da' monti. Il
            detto Decio imperadore fece prendere il detto beato Miniato, come racconta la sua
            storia: grandi doni e proferte gli fece fare, sì come a figliuolo di re, acciò che
            rinegasse Cristo; e elli costante e fermo nella fede non volle suoi doni, ma sofferse
            diversi martiri; a la fine il detto Decio gli fece tagliare la testa ove è oggi la
            chiesa di Santa Candida a la Croce al Gorgo; e più fedeli di Cristo ricevettono martirio
            in quello luogo. E tagliata la testa del beato Miniato, per miracolo di Cristo co le sue
            mani la ridusse al suo imbusto, e co' suoi piedi andò e valicò l'Arno, e salì in sul
            poggio dove è oggi la chiesa sua, che allora v'avea uno piccolo oratorio in nome del
            beato Piero Appostolo, dove molti corpi di santi martiri furono soppelliti; e in quello
            luogo santo Miniato venuto, rendé l'anima a Cristo, e il suo corpo per gli Cristiani
            nascosamente fu ivi soppellito; il quale luogo per gli meriti del beato santo Miniato
            da' Fiorentini, dapoi che furono divenuti Cristiani, fue divotamente venerato, e fattavi
            una picciola chiesa al suo onore. Ma la grande e nobile chiesa de' marmi che v'è oggi a'
            nostri tempi troviamo che fue poi fatta per lo procaccio del venerabile padre messere
            Alibrando vescovo e cittadino di Firenze negli anni di Cristo MXIII, cominciata a dì
            XXVI del mese d'aprile per comandamento e autorità del cattolico e santo imperadore
            Arrigo secondo di Baviera e della sua moglie imperatrice santa Cunegonda che in quegli
            tempi regnava, e diedono e dotarono la detta chiesa di molte ricche posessioni in
            Firenze e nel contado per l'anime loro, e feciono reparare e reedificare la detta
            chiesa, sì come è ora, di marmi; e feciono traslatare il corpo del beato Miniato
            nell'altare il qual è sotto le volte de la detta chiesa con molta reverenza e solennità
            fatta per lo detto vescovo e chericato di Firenze, con tutto il popolo uomini e donne de
            la città di Firenze; ma poi per lo Comune di Firenze si compié la detta chiesa, e si
            feciono le scalee de' macigni giù per la costa, e ordinaro sopra la detta opera di Santo
            Miniato i consoli dell'arte di Calimala, e che l'avessono in guardia.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come santo Crisco e' suoi compagni furono martirizzati nel contado di
              Firenze.</p>
          </argument>
          <p>Ancora in quegli tempi di Decio imperadore, dimorando il detto Decio in Firenze, fece
            perseguitare il beato Crisco con suoi compagni e discepoli, il quale fu delle parti di
            Germania gentile uomo, e faceva penitenzia con santo Miniato, prima nella selva
            d'Arisbotto detta di sopra, e poi in quelle selve di Mugello ov'è oggi la sua chiesa,
            cioè San Cresci a Valcava; e in quello luogo egli co' suoi seguaci da' ministri di Decio
            furono martirizzati. Avemo raccontate le storie di questi due santi, acciò che s'abbiano
            in reverenza e in memoria a' Fiorentini, sì come per la fede di Cristo in questa nostra
            contrada furono martirizzati, e sono i loro santi corpi. Bene troviamo noi per più
            antiche croniche che al tempo di Nerone imperadore nella nostra città di Firenze e nella
            contrada prima fu recata da Roma la verace fede di Cristo per Frontino e Paulino
            discepoli di santo Piero, ma ciò fu tacitamente e in pochi fedeli, per paura de' vicarii
            e proposti degl'imperadori, ch'erano idolatri, e perseguivano li Cristiani dovunque gli
            trovavano; e così dimoraro infino al tempo di Gostantino imperadore e di santo Silvestro
            papa.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Di Gostantino imperadore e de' suoi discendenti, e le mutazioni che ne
              furono in Italia.</p>
          </argument>
          <p>Troviamo che la nostra città di Firenze si resse sotto la guardia dello imperio de'
            Romani intorno di CCCL anni, dapoi che prima fu fondata, tenendo legge pagana e
            cultivando l'idoli, con tutto che assai v'avesse de' Cristiani per lo modo ch'è detto,
            ma dimoravano nascosi in diversi romitaggi e caverne di fuori da la città, e quegli
            ch'erano dentro non si palesavano Cristiani per la tema delle persecuzioni che
            gl'imperadori di Roma, e de' loro vicari e ministri facevano a' Cristiani, infino al
            tempo del grande Gostantino figliuolo di Gostantino imperadore, e d'Elena sua moglie
            figliuola del re di Brettagna, il quale fu il primo imperadore cristiano, e adotò la
            Chiesa di tutto lo 'mperio di Roma, e diede libertà a' Cristiani al tempo del beato
            Silvestro papa, il quale il battezzò e fece Cristiano, mondandolo della lebbra per virtù
            di Cristo; e ciò fu negli anni di Cristo intorno CCCXX. Il detto Gostantino fece fare in
            Roma molte chiese all'onore di Cristo, e abattuti tutti li templi del paganesimo e
            dell'idoli, e riformata la santa Chiesa in sua libertà e signoria, e ripreso il
            temporale dello 'mperio della Chiesa sotto certo censo e ordine, se ne andò in
            Costantinopoli, e per suo nome così la fece nominare, che prima avea nome Bisanzia, e
            misela in grande stato e signoria: e di là fece sua sedia, lasciando di qua nello
            'mperio di Roma suoi patrici, overo censori, cioè vicarii, che difendeano e combatteano
            per Roma e per lo 'mperio. Dopo il detto Gostantino, che regnò più di XXX anni tra nello
            'mperio di Roma e in quello di Gostantinopoli, e' rimasono di lui tre figliuoli,
            Gostantino, e Gostanzio, e Costante, i quali tra·lloro ebbono guerra e dissensione, e
            l'uno di loro era Cristiano, ciò fue Gostantino, e l'altro eretico, ciò fue Gostanzio, e
            perseguitò i Cristiani d'una resia che si cominciò in Gostantinopoli per uno chiamato
            Arrio, la quale per lo suo nome si chiamò ariana, e molto errore sparse per tutto il
            mondo e nella Chiesa di Dio. Questi figliuoli di Gostantino per la loro dissensione
            guastarono molto lo 'mperio di Roma e quasi abandonaro, e d'allora innanzi sempre parve
            che andasse al dichino e scemando la sua signoria: e cominciaro ad essere due e tre
            imperadori a una volta, e chi signoreggiava in Gostantinopoli, chi lo 'mperio di Roma, e
            tale era Cristiano, e tale eretico ariano, perseguitando i Cristiani e la Chiesa; e durò
            molto tempo, e tutta Italia ne fu maculata. Degli altri imperadori passati, e di quegli
            che furono poi, non facciamo ordinata memoria, se non di coloro che pertengono a nostra
            materia; ma chi per ordine gli vorrà trovare, legga la cronica martiniana, e in quella
            gl'imperadori e li papa che furono per gli tempi troverrà ordinatamente.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come la fede cristiana fu prima nella città di Firenze.</p>
          </argument>
          <p>Nel tempo che 'l detto grande Gostantino si fece Cristiano, e diede signoria e libertà
            a la Chiesa, e santo Silvestro papa regnò nel papato palese in Roma, si sparse per
            Toscana e per tutta Italia, e poi per tutto il mondo la vera fede e credenza di Gesù
            Cristo. E nella nostra città di Firenze si cominciò a coltivare la verace fede, e
            abbattere il paganesimo al tempo di<gap/> che ne fu vescovo di Firenze, fatto per
            Silvestro papa; e del bello e nobile tempio de' Fiorentini, ond'è fatta menzione
            adietro, i Fiorentini levaro il loro idolo, il quale appellavano lo Idio Marti, e
            puosollo in su un'alta torre presso al fiume d'Arno, e nol vollono rompere né spezzare,
            però che per loro antiche memorie trovavano che il detto idolo di Marti era consegrato
            sotto ascendente di tale pianeta, che come fosse rotto o commosso in vile luogo, la
            città avrebbe pericolo e danno, e grande mutazione. E con tutto che i Fiorentini di
            nuovo fossono divenuti Cristiani, ancora teneano molti costumi del paganesimo, e tennero
            gran tempo, e temeano forte il loro antico idolo di Marti; sì erano ancora poco perfetti
            nella santa fede. E ciò fatto, il detto loro tempio consecrato all'onore d'Iddio e del
            beato santo Giovanni Batista, e chiamarlo Duomo di Santo Giovanni; e ordinaro che si
            celebrasse la festa il dì della sua nativitade con solenni oblazioni e che si corresse
            uno palio di sciamito; e sempre per usanza s'è fatto in quello giorno per gli
            Fiorentini. E feciono fare le fonti del battesimo in mezzo del tempio ove si
            battezzavano le genti e' fanciulli, e fanno ancora; e 'l giorno di sabato santo, che si
            benedice ne le dette fonti l'acqua del battesimo e il fuoco, ordinato che·ssi spandesse
            il detto fuoco santo per la città a modo che si faceva in Gerusalem, che per ciascuna
            casa v'andasse uno con una faccellina ad accendere. E di quella solennità venne la
            dignità ch'hanno la casa de' Pazzi de la grande faccellina, intorno fa di CLXX anni dal
            MCCC anni addietro, per uno loro antico nomato Pazzo, forte e grande della persona, che
            portava la maggiore faccellina che niuno altro, e era il primo che prendea il fuoco
            santo, e poi gli altri da lui. Il detto Duomo si crebbe, poi che fue consecrato a
            Cristo, ove è oggi il coro e l'altare del beato Giovanni; ma al tempo che 'l detto Duomo
            fu tempio di Marti, non v'era la detta agiunta, né 'l capannuccio, né la mela di sopra;
            anzi era aperto di sopra al modo di Santa Maria Ritonda di Roma, acciò che il loro idolo
            Idio Marti ch'era in mezzo al tempio fosse scoperto al cielo. Ma poi dopo la seconda
            redificazione di Firenze nel MCL anni di Cristo, si fece fare il capannuccio di sopra
            levato in colonne, e la mela, e la croce dell'oro ch'è di sopra, per li consoli
            dell'arte di Calimala, i quali dal Comune di Firenze ebbono in guardia la fabbrica della
            detta opera di Santo Giovanni. E per più genti che hanno cerco del mondo dicono ch'elli
            è il più bello tempio, overo duomo, del tanto che si truovi: e a' nostri tempi si compié
            il lavorio delle storie a <foreign lang="lat">moises</foreign> dipinte dentro. E
            troviamo per antiche ricordanze che la figura del sole intagliata nello ismalto, che
            dice: «<foreign lang="lat">En giro torte sol ciclos, et rotor igne</foreign>», fu fatta
            per astronomia; e quando il sole entra nel segno del Cancro, in sul mezzogiorno, in
            quello luogo luce per lo aperto di sopra ov'è il capannuccio.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Della venuta di Gotti e di Vandali in Italia, e come distrussono il
              paese e assediaro la città di Firenze al tempo di santo Zenobio vescovo di
            Firenze.</p>
          </argument>
          <p>Dapoi che·llo 'mperio de' Romani si traslatò di Roma in Grecia per Gostantino, e quasi
            fu partito, e talora abandonato per gli suoi successori, venne molto scemando. Per la
            qual cosa negli anni di Cristo circa IIII<hi rend="sup">C</hi>, regnando nello 'mperio
            di Roma e di Gostantinopoli Arcadio e Onorio figliuoli di Teodosio, una gente barbera
            delle parti tra 'l settentrione e levante, delle province che si chiamano Gozia e
            Svezia, di là dal fiume del Danubio, scese uno signore ch'ebbe nome Alberigo re de'
            Gotti, con grande seguito della gente di quegli paesi, e per loro forza passaro in
            Africa, e distrussolla in grande parte, e tornando in Italia, per forza distrussono
            grande parte di Roma, e la provincia d'intorno ardendo, e uccidendo chiunque loro si
            parava innanzi, sì come gente pagana e sanza alcuna legge, volendo disfare e abbattere
            lo 'mperio de' Romani; e in grande parte il consumaro. E poi, negli anni di Cristo
            IIIIcXV intorno, Rodagio re de' Gotti, successore del detto Alberigo, ancora passò in
            Italia con innumerabile esercito di gente; venne per distruggere la città di Roma, e
            guastò molto della provincia di Lombardia e di Toscana. Per la detta cagione gli Romani
            veggendosi così aflitti, e forte temendo del detto Rodagio che già era in Toscana, e poi
            si puose all'asedio della loro città di Firenze, mandato per soccorso in Gostantinopoli
            a lo 'mperadore. Per la qual cosa Onorio imperadore venne in Italia per soccorrere lo
            'mperio di Roma, e coll'oste de' Romani venne in Toscana a la città di Firenze per
            contastare il detto Rodagio, overo Rodagoso, il quale era all'asedio di Firenze con
              CC<hi rend="sup">M</hi> di Gotti e più; il quale per la volontà di Dio spaventò,
            sentendo la venuta dello 'mperadore Onorio, si ritrassono ne' monti di Fiesole e
            d'intorno, e ne le valli; e ivi ridotti in arido luogo e non proveduti di vittuaglia,
            assediati d'intorno a le montagne da Onorio e dall'oste de' Romani, più per miracolo
            divino che per forza umana (imperciò che a comparazione de' Gotti l'oste dello
            imperadore Onorio era quasi niente); ma per la fame e sete sofferta per più giorni per
            li Gotti, s'arendero i Gotti presi, dopo molto grande quantità prima morti di fame, i
            quali come bestie furono tutti venduti per servi, e per uno danaio diedono l'uno, con
            tutto che per la fame e disagio che aveano avuto, la maggiore parte si moriro in brieve
            tempo a danno de' comperatori che gli aveano a soppellire; e Rodagaso, di nascosto
            fuggito de la sua oste, da' Romani fu preso e morto. E così mostra che niuna signoria né
            grandezza nonn–ha fermo stato, e che non venga meno; ché sì come anticamente gli Romani
            andavano per l'universe parti del mondo conquistando e sottomettendosi le province e'
            popoli sotto loro giuridizione, così per diversi popoli e nazioni furono aflitti e
            tribulati lungo tempo, come innanzi farà menzione; e quegli che lo 'mperio consumarono
            furono a la fine distrutti per le loro peccata. Essendo la nostra provincia di Toscana
            stata in questa afflizzione, e la città di Firenze per la venuta e assedio de' Gotti in
            grande tribolazione, sì era in Firenze per vescovo uno santo padre ch'ebbe nome Zenobio.
            Questi fu cittadino di Firenze, e fue santissimo uomo, e molti miracoli fece Idio per
            lui, e risucitò morti, e si crede che per gli suoi meriti la città nostra fosse libera
            da' Gotti, e dopo la sua vita santa molti miracoli fece. E simile santificò co·llui
            santo Crescenzio e santo Eugenio suo diacano e soddiacano, i quali sono soppelliti i
            loro corpi santi nella chiesa di Santa Reparata, la quale prima fu nomata Santo
            Salvadore; ma per la vittoria che Onorio imperadore co' Romani e co' Fiorentini ebbono
            contra Rodagaso re de' Gotti il dì di santa Reparata, fu a sua reverenza rimosso il nome
            a la grande chiesa di Santo Salvadore in Santa Reparata, e rifatto Santo Salvadore in
            vescovado, com'è a' nostri dì. Il detto santo Zenobio morì a San Lorenzo fuori de la
            città, e recando il suo corpo a Santa Reparata, toccò uno olmo che era secco nella
            piazza dì Santo Giovanni, e incontanente tornò verde e fiorìo; e per memoria di ciò v'è
            oggi una croce in su una colonna in quello luogo.</p>
        </div2>
      </div1>
      <div1 type="libro">
        <head>LIBRO TERZO</head>
        <argument>
          <p rend="italic">Qui comincia il terzo libro: come la città di Firenze fu distrutta per
            Totile <foreign lang="lat">Flagellum Dei</foreign> re de' Gotti e de' Vandali.</p>
        </argument>
        <div2 type="capitolo">
          <head>I</head>
          <p>Negli anni di Cristo CCCCXL, al tempo di santo Leo papa, e di Teodosio e Valentiniano
            imperadori, nelle parti d'aquilone fu uno re de' Vandali e di Gotti che si chiamava
            Bela, sopranomato Totile. Questi fu barbaro, e sanza legge, e crudele di costumi e di
            tutte cose, nato della provincia di Gozia e di Svezia, e per la sua crudeltà uccise il
            fratello, e molte diverse nazioni di genti per sua forza e potenzia si sottopuose; e poi
            si dispuose di distruggere e consumare lo 'mperio de' Romani, e disfare Roma; e così per
            sua signoria raunò innumerabile gente del suo paese, di Svezia, e di Gozia, e poi di
            Pannonia, cioè Ungaria, e di Dannesmarche, per entrare in Italia. E volendo passare in
            Italia, da' Romani, e Borgognoni, e Franceschi fu contrastato, e grande battaglia contra
            lui fatta nelle contrade di Lunina, cioè Frioli e Aquilea, co la maggiore mortalità di
            gente che mai fosse in neuna battaglia dall'una parte e dall'altra; e fu morto il re di
            Borgogna, e Totile come sconfitto si tornò in suo paese co la gente che gli era rimasa.
            Ma poi volendo seguire suo proponimento di distruggere lo 'mperio di Roma, si raunò
            maggiore esercito di gente che prima, e venne in Italia. E prima si puose ad assedio a
            la città d'Aquilea e stettevi per tre anni, e poi la prese e arse e distrusse con tutte
            le genti; e intrato in Italia, per simile modo distrusse Vincenza, e Brescia, e Bergamo,
            e Milano, e Ticino, e quasi tutte le terre di Lombardia, salvo Modona per gli meriti di
            santo Giminiano che n'era vescovo, che per quella città trapassando con sua gente, per
            miracolo di Dio no·lla vide se non quando ne fu fuori, e per lo miracolo la lasciò che
            no·lla distrusse; e distrusse Bologna, e fece martorizzare santo Procolo vescovo di
            Bologna, e così quasi tutte le terre di Romagna distrusse. E poi trapassando in Toscana,
            trovò la città di Firenze poderosa e forte. Udendo la nominanza di quella, e come era
            edificata da nobilissimi Romani, e era camera dello imperio e di Roma, e come in quella
            contrada era stato morto Rodagasio re de' Gotti suo anticessore con così grande
            moltitudine di Gotti, come adietro è fatta menzione, comandò che fosse assediata, e più
            tempo vi stette invano. E veggendo che per assedio no·lla potea avere, imperciò ch'era
            fortissima di torri, e di mura, e di molta buona gente, per inganno, e lusinghe, e
            tradimento s'ingegnò d'averla; ché i Fiorentini aveano continuo guerra colla città di
            Pistoia. Totile si rimase di guastare intorno a la città, e mandò a' Fiorentini che
            volea essere loro amico, e in loro servigio distruggere la città di Pistoia, promettendo
            e mostrando a·lloro grande amore, e di dare loro franchigie con molti larghi patti. I
            Fiorentini male aveduti (e però furono poi sempre in proverbio chiamati ciechi)
            credettono a le sue false lusinghe e vane promessioni, apersogli le porte, e misollo
            nella città lui e sua gente; e albergò nel Campidoglio. Il crudele tiranno essendo nella
            città con tutta sua forza, e con falsi sembianti mostrava amore a' cittadini, uno giorno
            fece richiedere a suo consiglio li maggiori e più possenti caporali de la terra in
            grande quantità. E come giugnevano in Campidoglio, passando ad uno ad uno per uno valico
            di camera, gli facea uccidere e amazzare, non sentendo l'uno dell'altro, e poi gli facea
            gittare nelli acquidocci del Campidoglio, cioè la gora d'Arno ch'andava sotterra per lo
            Campidoglio, acciò che niuno se n'acorgesse. E così ne fece morire in grande quantità,
            che niente se ne sentiva nella città di Firenze, se non che all'uscita della città ove
            si scoprivano i detti acquidocci, overo gora, e rientravano inn–Arno, si vedea tutta
            l'acqua rossa e sanguinosa. Allora la gente s'acorse dello inganno e tradimento; ma fu
            indarno e tardi, però che Totile aveva fatto armare tutta sua gente, e come s'avide
            che·lla sua crudelità era scoperta, comandò che corressono la terra uccidendo piccoli e
            grandi, uomini e femmine; e così fue fatto sanza riparo, però che li cittadini erano
            sanza arme e isproveduti; e truovasi che in quello tempo avea nella città di Firenze
              XXII<hi rend="sup">M</hi> d'uomini d'arme, sanza gli vecchi e' fanciugli. La gente
            della città veggendosi a tale dolore e distruzione venuti, chi potéo scampare il fece,
            fuggendosi in contado, e nascondendosi in fortezze, e in boschi, e caverne; ma molti e
            più de' cittadini ne furono morti, e tagliati, e presi, e la città fue tutta spogliata
            d'ogni sustanzia e ricchezza per gli detti Gotti, Vandali, e Ungari. E poi che Totile
            l'ebbe così consumata di genti e dell'avere, comandò che fosse distrutta e arsa e
            guasta, e non vi rimanesse pietra sopra pietra; e così fu fatto, se non che da
            l'occidente rimase una delle torri che Igneo Pompeo avea edificata, e dal settentrione e
            dal mezzogiorno una delle porte, e infra la città presso a la porta <foreign lang="lat">casa, sive domo</foreign>, interpetriamo il Duomo di Santo Giovanni, chiamato prima
            casa di Marti. E di vero mai non fue disfatto, né disfarà in etterno, se non al <foreign lang="lat">die iudicio</foreign>; e così si truova scritto nello ismalto del detto
            Duomo. E ancora vi rimasono l'alte torri, overo templi, segnati per alfabeto, che così
            gli troviamo in antiche croniche, le quali non sappiamo interpetrare: ciò sono S
              <foreign lang="lat">e casa</foreign> P <foreign lang="lat">e casa</foreign> F. Porte
            IIII avea la città, e VI postierle; e torri di maravigliosa fortezza erano sopra le
            porte. E l'idolo dello Idio Marti che' Fiorentini levarono del tempio e puosono sopra
            una torre, allora cadde inn–Arno, e tanto vi stette quanto la città stette disfatta. E
            così fu distrutta la nobile città di Firenze dal pessimo Totile a dì XXVIII di giugno
            negli anni di Cristo CCCCL, e anni VcXX da la sua edificazione; e nella detta città fu
            morto il beato Maurizio vescovo di Firenze a gran tormento per la gente di Totile, e il
            suo corpo giace in Santa Reparata.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come Totile fece reedificare la città di Fiesole.</p>
          </argument>
          <p>Distrutta la città di Firenze, Totile se n'andò in sul monte ov'era stata l'antica
            città di Fiesole, e con sue bandiere, e tende, e trabacche, e quivi s'acampò, e comandò
            che la detta città si redificasse, e fece bandire che chiunque volesse tornare ad
            abitare in quella fosse sicuro e franco, giurando a·llui d'essere contra li Romani, e
            acciò che·lla città di Firenze non si rifacesse mai. Per la quale cosa molti che
            anticamente erano stati discesi di Fiesole vi tornarono ad abitare, e de' Fiorentini
            medesimi isfuggiti, che non sapeano ove si dovessono abitare né andare. E così in poco
            tempo fu rifatta e redificata la città di Fiesole, e fatta forte di mura e di gente, e
            poi, come prima era, e fu sempre ribella di Roma. E perché noi facciamo in questa nostra
            storia digressione, lasciando come Firenze rimase diserta e disfatta, e seguendo le
            storie e' fatti de' Vandali, e de' Gotti, e de' Longobardi, i quali signoreggiarono
            lungo tempo Roma, e Toscana, e tutta Italia, sì ne pare di nicessità; ché per la loro
            forza e signoria li Fiesolani non lasciarono rifare Firenze infino che d'Italia non
            furono cacciati, come innanzi farà menzione, tornando a nostra materia.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come Totile si partì di Fiesole per andare verso Roma, e distrusse
              molte cittadi, e morì di mala morte.</p>
          </argument>
          <p>Rifatta la città di Fiesole, Totile si partì di quella, e andonne per Toscana per
            guastare lo 'mperio, e per andare a Roma, e prese e distrusse la città d'Arezzo, e
            quella fece arare e seminare di sale; e Perugia assediò più tempo, e per fame l'ebbe e
            la distrusse, e 'l beato Arcolano vescovo di quella fece strangolare. Simile fece della
            città di Pisa, e di Lucca, e di Volterra, e di Luni, e Pontriemoli, Parma, Reggio,
            Bologna, Imola, Faenza, Forlì, Forlimpopolo, e Cesena: tutte queste cittadi, e l'altre
            di Lombardia nominate, e molte altre città di Campagna e di terra di Roma dal nequissimo
            Totile furono distrutte, e molti santi monaci e religiosi da·llui e da sua gente furono
            distrutti e martirizzati, e fece grande persecuzione a' Cristiani, rubando e disertando
            chiese e munisteri, e quelle disfaccendo; e poi andando per distruggere Roma, in Maremma
            morìo di repentina morte. Ma alcuno altro dottore scrisse che 'l detto Totile per gli
            prieghi a Dio di santo Leo papa che allora regnava si partì d'Italia, e cessò la sua
            pestilenza; imperciò che, per miracolo di Dio, al detto Totile apparve più volte in
            visione dormendo una ombra con uno viso terribile e spaventoso, minacciandolo che s'egli
            non facesse il volere del detto santo padre papa Leone, il distruggerebbe. Il quale
            Totile per paura di ciò reverenza fece al detto papa, e partissi d'Italia sanza
            apressarsi a la città di Roma, e tornossi in Pannonia; e là venuto, di repentina morte
            morìo; e alcuno disse che morì in Cingole nella Marca. Ma dove ch'egli morisse, la notte
            medesima ch'egli morì, apparve per visione di sogno a Marziano imperadore, il quale era
            in Grecia, che l'arco di Totile era rotto; per la qual cosa intese che Totile era morto,
            e così si trovò che in quella medesima notte morìo. Questo Totile fu il più crudele e
            potente tiranno che si truovi; e per la sua iniquissima crudeltà fu chiamato per
            sopranome <foreign lang="lat">Flagellum Dei</foreign>. E per altri si scrisse che 'l
            detto sopranome puose santo Benedetto, ch'udendo Totile la sua santità, l'andò a vedere
            a Montecascino travisato, per vedere se 'l conoscesse. Il beato santo non mai vedutolo,
            per ispirazione divina il conobbe, e disse: «Tu se' fragello di Dio per pulire le
            peccata»; comandògli da sua parte che non ispanda più sangue umano, onde poco apresso
            morìo. E veramente fu flagello di Dio per consumare la superbia de' Romani e de' Taliani
            per li loro peccati, che in quello tempo erano molto corrotti nello errore della resia
            ariana, e contra a la vera fede di Cristo, ed idolatri, e di molti altri peccati
            spiacenti a Dio erano contaminati; e così la divina potenzia pulì i non giusti per lo
            crudele tiranno non giusto giustamente.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come i Gotti rimasono signori in Italia dopo la morte di Totile.</p>
          </argument>
          <p>Vivendo ancora Totile in Italia, Teodorigo, un altro re de' Gotti, si partì di Gozia e
            distrusse Danesmarce, e poi Lotterige, cioè Brabante e Analdo, e quasi tutta Francia; e
            passò in Ispagna e tutta la distrusse. E stando in Ispagna udì la morte di Totile,
            incontanente ne venne in Italia, e co' Vandali, e Gotti, e Ungari, e altre diverse
            nazioni ch'erano stati con Totile raunò sotto sua signoria, e lasciò in Ispagna Elarico,
            overo Elario, suo fratello re de' Gotti, il quale comprese e conquistò non solamente
            Spagna, ma il reame di Navarra, e Proenza, e Guascogna infino a' confini di Francia. Ma
            poi il detto Elarico fu isconfitto e morto con tutta sua gente da Crovis re di Francia,
            il quale fu il primo re di Francia che fosse Cristiano; e la detta battaglia fu presso a
            la città di Pettieri a X leghe, l'anno di Cristo VcX, e distrusse i Gotti per modo che
            mai non ebbono signoria di là da' monti. Il sopradetto Teodorigo che passò in Italia
            prese Roma, e tutta Toscana, e Italia, e allegossi con Leone imperadore di
            Gostantinopoli eretico ariano; il quale Leone passò in Italia, e venne a Roma, e trasse
            di Roma tutte le 'magini de' Cristiani e arsele in Gostantinopoli, a dispetto del papa e
            della Chiesa. E quello Leone imperadore e Teodorico re de' Gotti guastaro e consumaro
            tutta Italia, e le chiese de' fedeli fecero tutte abattere, e lo stato de' Romani e
            dello 'mperio molto infieboliro. E poi morto Leone imperadore, fu Zeno imperadore, e fu
            contrario de' costumi e di tutte cose di Leone, e la sua schiatta anullò e consumò, e
            ebbe guerra co' Gotti ch'erano in Italia. A la fine s'acconciò con pace co·lloro, ma
            volle per istadico Teodorico il giovane figliuolo di Teodorico re de' Gotti, ch'era
            garzone e piccolo, e tennelo seco in Gostantinopoli. E Teodorigo re tenne lo 'mperio di
            Roma per lo detto Zenone imperadore, faccendonegli omaggio, e dandonegli tributo. In
            questi tempi, circa gli anni di Cristo CCCCLXX, regnando in Gostantinopoli Leone
            imperadore di Roma, nella grande Brettagna, che ora Inghilterra è chiamata, nacque
            Merlino profeta (dissesi d'una vergine con concetto overo operazione di demonio), il
            quale fece in quello paese molte maraviglie per negromanzia, e ordinò la tavola ritonda
            di cavalieri erranti, al tempo che in Brettagna regnava Uter Pandragone, il quale fu de'
            discendenti di Bruto nipote d'Enea primo abitatore di quella, come adietro facemmo
            menzione; e poi rinnovata per lo buono re Artù suo figliuolo, il quale fu signore di
            grande potenzia e valore, e sopra tutti i signori cortese e grazioso, e regnò grande
            tempo in felice stato, come i ramanzi di Brettoni fanno menzione, e la cronica
            martiniana in alcuna parte in questo tempo.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come i Gotti furono cacciati la prima volta d'Italia, e come ricoveraro
              la signoria per lo giovane Teodorico loro re.</p>
          </argument>
          <p>Nel detto tempo, intorno gli anni di Cristo CCCCLXV, uno Agustolo (questi fu Teutonico)
            e prese e occupò lo 'mperio di Roma e d'Italia XV mesi. Ma Edevancer, Greco di Rutina,
            con Ruteni sua gente venne in Italia, e per forza prese Piagenza e Ticino, e discacciò
            della signoria il detto Agustolo, e fecesi monaco per paura. Evancer colli suoi Rutini
            venne a Roma, e ebbe tutta la signoria d'Italia per XIIII anni, e cacciò i Gotti.
            Sentendo ciò Zeno imperadore che dimorava in Gostantinopoli, mandò contra il detto
            Edevancer Teodosio giovane, che rimase del padre re de' Gotti, ch'avea XVII anni, e per
            terra venne per Bolgaria e Ungaria con assai fatica; e Evancer gli si fece allo 'ncontro
            in Aquilea con tutto lo sforzo d'Italia; quivi si combattero insieme, e Evancer fu
            sconfitto, e fuggisi con pochi a Roma; ma il popolo di Roma no·llo lasciarono entrare in
            Roma, ne la città. Teodosio co' Gotti, e Greci, e Ungari seguendolo a Roma, Evancer si
            fuggìo da Roma a Ravenna; ancora il perseguì Teodosio, e assediollo in Ravenna per tre
            anni, e presa la città, l'uccise, e distrusse sua gente, negli anni di Cristo CCCCLXXX;
            e Teodorico rimase re e signore in Italia, avendo lega e amistà con Zeno imperadore di
            Gostantinopoli, e da' Romani fu ricevuto a grande onore, e paceficamente tenne Roma e
            Italia grande tempo, e tolse per moglie la figliuola del re di Francia, che Lottieri
            figliuolo Crovis ebbe nome; ma poi si maculò della resia ariana, e divenne come tiranno,
            e nimico della Chiesa e di veri Cristiani. Questi fu quello Teodorico il quale mandò in
            pregione e fece poi morire a Pavia il buono santo Boezio Severino consolo di Roma,
            perch'egli per bene e stato della republica di Roma e della fede cristiana, il
            contrastava de' suoi difetti e tirannie, apponendogli false cagioni. Allora il santo
            Boezio compuose in pregione a Pavia il libro della filosofica consolazione. Poi questo
            Teodorico perseguitò molto i Cristiani, e molti ne fece morire a petizione degli ariani,
            e 'l papa Giovanni primo mandò in pregione a Ravenna, e fecelvi per martirio di fame
            morire con altri che co·llui erano andati in Gostantinopoli a Giustino imperadore
            cristianissimo, per procurare lo stato della Chiesa e della fede cattolica, e perché
            Giustino non facesse disfare le chiese degli eretici ariani; però che Teodorico avea
            minacciati di distruggere tutti gli Cristiani d'Italia, se Iustino offendesse alli
            ariani. E poi poco appresso il detto Teodorico morì di mala morte, e in visione vide uno
            santo eremita che il detto papa Giovanni gittava in inferno l'anima del detto Teodorico.
            Questi fu negli anni VcV. In questi tempi per gli errori della resia ariana e idolatra
            tutta Italia fu maculata, e Gostantinopoli, e tutta Grecia; e molte mutazioni di papa
            furono in Roma, e nella Chiesa grandi differenzie e errori, sicché Toscana e tutta
            Italia languiva sì degli errori de la fede, e sì delle diverse tiranniche signorie de'
            Gotti e degli altri che signoreggiavano; e crebbe tanto la forza de' Gotti, che occuparo
            non solamente Lombardia e Toscana e terra di Roma, ma Napoli e 'l regno di Puglia e
            Cicilia e ancora Africa, crescendo il loro errore, e vivendo sanza legge, e consumando
            le province e' popoli, tanto che gli Romani si ribellaro e cacciaro gli Gotti di Roma, i
            quali raunandosi col loro signore vennero all'asedio di Roma negli anni di Cristo
            VcXXXVIII.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come i Gotti al tutto furono cacciati d'Italia per Belusiano patrice
              de' Romani.</p>
          </argument>
          <p>I Romani e Italiani veggendosi così consumare e distruggere a' Gotti, mandaro in
            Gostantinopoli a Iustiniano imperadore che gli dovesse liberare da' Gotti e recare lo
            'mperio di Roma in suo stato e franchigia; il quale Iustiniano, udite le richieste de'
            Romani, e per adirizzare lo 'mperio di Roma, fece patrice de Romani, cioè padre e suo
            luogotenente e vicario, Belusiano suo nipote, e mandollo in Italia; e Iustiniano rimase
            in Gostantinopoli, e corresse con grande provedenza tutte le leggi, le quali erano molte
            confuse e in più volumi, e recolle sotto brevità e con ordine: il quale Belusiano
            sopradetto fu uomo di grande senno e prodezza, e bene aventuroso in guerra. Prima di
            Gostantinopoli per mare valicò in Africa, e con vittoria ne cacciò i Gotti e' Vandali
            che 'l paese occupavano, e poi simile fece in Cicilia; e appresso venne nel Regno e
            assediò la città di Napoli che si teneano co' Gotti, e per forza la prese, e non
            solamente uccise i Gotti che v'erano dentro, ma quasi tutti gli Napoletani piccoli e
            grandi, maschi e femmine, perché ritenevano i Gotti, e con loro aveano compagnia. E poi
            ne venne verso Roma, la quale era occupata da' Gotti, i quali sentendo la venuta di
            Belusiano patrice, si partiro da Roma e ridussonsi con tutta loro forza a Ravenna.
            Belusiano, radirizzato lo stato di Roma e dello imperio, perseguitò i Gotti a Ravenna, e
            ivi ebbe con loro grande battaglia, e vinseli, e sconfissegli, e cacciogli tutti quasi
            d'Italia; e poi n'andò inn–Alamagna e in Sassogna, e per forza tutti quegli paesi e
            province recò a l'obedienza e suggezzione dello 'mperio di Roma, e molto ricoverò lo
            'mperio e ridusse in buono stato, e bene aventurosamente e con vittoria in tutte parti
            vinse e soggiogò i ribelli dello 'mperio, e tenne in buono stato mentre vivette, infino
            agli anni di Cristo VcLXV, che Iustiniano imperadore e Belusiano moriro bene
            aventurosamente. E dopo Belusiano fu fatto patrice di Roma Narses per Iustino secondo
            imperadore successore di Iustiniano; e questo Narses ancora ebbe battaglia in Italia col
            re de' Gotti, e sconfissegli, e vinsegli, e al tutto gli cacciò d'Italia. E così durò la
            signoria de' Gotti in Italia anni CXXV con grande stimolo e struggimento de' Romani, e
            di tutti gl'Italiani, e dello 'mperio di Roma; e così s'adempié la parola del santo
            Vangelo ove dice: «Io ucciderò il nemico mio col nemico mio». E in questi tempi fu
            grande sterilità e fame e pestilenzia in tutta Italia. E chi vorrà più stesamente sapere
            le battaglie e le geste de' Gotti cerchi i·libro che comincia: «<foreign lang="lat">Gottorom antichissimi</foreign>
            <abbr>etc.</abbr>».</p>
        </div2>
        <div2 type="capitolo">
          <head>VII</head>
          <argument>
            <p rend="italic">Della venuta de' Longobardi in Italia.</p>
          </argument>
          <p>Essendo Narses patrice di Roma, e signoreggiava lo 'mperio di ponente per Iustino
            imperadore, sì venne in disgrazia della imperadrice Sofia, moglie di Iustino, e
            minacciollo di morte, e di farlo privare della sua dignità; per la qual cosa il detto
            Narses si rubellò dallo imperadore Giustino, e mandò in Pannonia per gli Longobardi, ciò
            sono Ungari, e col loro re chiamato Rotario fece lega e compagnia contra lo 'mperadore
            di Gostantinopoli e de' Greci, per torgli lo 'mperio di Roma; e così fu fatto, il quale
            re di Longobardi venne in Italia negli anni di Cristo VcLXX. E l'abito de' Longobardi
            che prima vennono in Italia, si aveano raso il capo, e lunga la barba, e lunghi
            vestimenti e larghi, e di lino gli più, a modo di Frosoni, e le calze sanza peduli
            infino a' talloni, legate con coregge. Questi Longobardi prima furono di Sassogna; ma
            soperchio di genti parte di loro si partiro di loro paese, e presono Pannonia, e poi si
            stesono in Ungaria. E Longobardi ebbono nome per uno indivino chiamato Godan, il quale,
            venute le mogli de' Longobardi e la moglie del detto indivino per avere consiglio di
            loro fortuna, per suo consiglio disse che la mattina al levare del sole venissero, e
            co·lloro capelli avolti al mento. Godan così veggendole, disse: «Chi sono questi
            Longobardi?»; e però fue il loro primo nome. E poi al tempo e cagione di su detta
            passaro in Italia, e prima discacciarono di Melano i Melanesi, e simile gli abitanti di
            Ticino, e' Chermonesi, e' Bresciani, e' Bergamaschi; e in quelle città prima cominciaro
            ad abitare, e popolaro di loro gente, e poi tutte l'altre città d'intorno, e di quelle
            di Toscana infino nel regno di Puglia signoreggiaro. E dapoi fu chiamato quello paese
            Lombardia, e Lombardi per lo nome de' Longobardi; che prima avea nome la provincia
            Ombria, e di là dal Po Ensobra. E dalla loro venuta innanzi fu asciolto il regno
            d'Italia dal giogo di quegli di Gostantinopoli; e da quello tempo innanzi gli Romani si
            cominciaro a reggere per patrici, e durò grande tempo. E 'l detto re de' Longobardi fece
            suo capo del reame la città di Pavia, e fece molto grandi e notabili cose mentre ch'egli
            regnò. E stando in Pavia si andò a·llui il santo padre Allesandro, vescovo allora
            dell'antica città di Fiesole e cittadino di quella, per cagione che 'l signore di
            Fiesole che n'era sanatore guastava la Chiesa, e occupava le ragioni del vescovado e
            delle sue chiese soffreganti; il quale Rotario re, con tutto che fosse barbaro e pagano,
            al detto santo Allesandro fece grande amore e reverenzia, e esaudì la sua petizione, e
            fecegli brivilegi, e liberò la Chiesa, sì come seppe domandare. Ma il sanatore della
            città di Fiesole, uomo crudele e malvagio Cristiano, mandò dietro al detto santo
            Allesandro suoi ministri e famigliari, acciò che gli togliessono la vita; il quale
            partendosi da Pavia per tornare a Fiesole, da' detti masnadieri e ministri del sanatore
            di Fiesole fu martorizzato, e per forza gittato e annegato nel fiume del Po. Il cui
            corpo da' suoi discepoli e compagni fu ritrovato e recato nella città di Fiesole con
            grande reverenza; e poi per lo beato santo Romolo succedente vescovo di Fiesole,
            traslatandolo ove è oggi la sua chiesa suso a la rocca, grandissimi e visibili miracoli
            fece Iddio per lui, e massimamente contro al detto senatore e suoi ministri persecutori
            de' Cristiani, i quali non solamente perseguitavano i vivi, ma eziandio i corpi morti
            de' santi non lasciavano soppellire, sì come innanzi la sua storia pienamente fa
            menzione; il cui santo corpo, e quello del beato santo Romolo, e di più altri martiri e
            santi sono ancora in Fiesole, e sono molto da reverire; e chiunque in pelligrinaggio
            vae, per gli meriti de' detti santi corpi hae grandissimi perdoni e indulgenze.
            Lasceremo alquanto delle cominciate storie de' Longobardi, ch'assai tosto vi torneremo,
            e diremo d'una nuova e perversa setta che in questi tempi si cominciò oltremare, e ciò
            fu la legge e setta de' Saracini fatta per Maumetto falso profeta, la quale contaminò
            quasi tutto il mondo e molto affrisse la nostra fede cristiana.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Del cominciamento della legge e setta de' Saracini fatta per
            Maometto.</p>
          </argument>
          <p>E' ne pare convenevole, dapoi che in brieve corso di scrittura avemo fatta menzione del
            venimento in Italia della gente de' Gotti e della loro fine, di mettere in questo nostro
            trattato il cominciamento della setta de' Saracini, la quale fu quasi in questi tempi
            che' Gotti vennono meno in Italia; e bene ch'ella sia fuori della nostra principale
            materia de' fatti del nostro paese d'Italia e molto di lungi, sì fu sì grande mutazione
            del mondo, e donde seguirono poi grandissime persecuzioni a santa Chiesa e a tutti i
            Cristiani, e eziandio ne sentì per certi tempi la nostra Italia, come si troverrà per
            innanzi leggendo. E brieve diremo le storie, e la vita, e la fine di Maometto
            cominciatore della detta malvagia setta de' Saracini, e in parte del cominciamento degli
            articoli della sua Alcaram, cioè legge, acciò che ciascuno Cristiano che questo leggerà,
            conosca e non sia ignorante della falsa legge e bestiale de' Saracini, e stia a
            commendazione della nostra santa cattolica e vangelica fede, ritornando poi a nostra
            materia. Ne' detti tempi, quasi intorno di VI<hi rend="sup">C</hi> anni di Cristo,
            nacque nel paese d'Arabia, nato nella città di Lamech, uno falso profeta ch'ebbe nome
            Maomet, figliuolo Aldimenech, il quale fu negromante. Questi fu disceso dalla schiatta
            d'Ismalieni, cioè de' discendenti d'Ismael figliuolo d'Abram e d'Agar sua ancella; e con
            tutto che' Saracini nati de' discendenti d'Ismael si dinominaro da Sara la moglie
            d'Abram, più degnamente e di ragione dovrebbono essere chiamati Agarini per Agar onde il
            loro cominciamento nacque. Questo Maomet fu di piccola nazione, e di povero padre o
            madre; e rimaso piccolo fanciullo sanza padre e madre, fu ricolto e nudrito in Salingia
            in Arabia con uno sacerdote d'idoli, e co·llui imprese alquanto di negromanzia; e quando
            il detto Maomet fu in età di sua giovanezza, venne a stare al servigio d'uno ricco
            mercatante arabo, per menare suoi asini a vittura. E andando giovane garzone con
            mercatanti in sua vottura, arivò per cammino in una badia di Cristiani, la qual era in
            sul cammino e confini d'Asiria e Arabia di là dal monte Sinai, ove i mercatanti facieno
            loro porto e ridotto. In quella avea uno santo eremita cristiano, e avea nome Bahairà,
            al quale per revelazione divina gli fu mostrato che tra gli mercatanti là venuti avea
            uno giovane di cui parlava la profezia sopra Ismael nel XVI capitolo del Genesis, che
            dice: «Egli nascerà uno fiero uomo, che·lla sua mano sarà contra tutti e la mano di
            tutti sarà contro a·llui, e che sarebbe averso della fede di Cristo e persecutore
            grandissimo». E quand'egli venne co' mercatanti alla detta badia, dicono i Saracini che
            'l primo miracolo che Iddio mostrò per lui fu che crebbe una porta della chiesa,
            ond'egli entrò maravigliosamente; e se vero fu, sì fu segno manifesto che dovea
            isquarciare e aprire la porta della santa Chiesa di Roma. E conosciuto il giovane per lo
            santo padre per gli segni a·llui rivelati, il ritenne seco con pura fe' per ritrallo
            dell'idolatra, e insegnavagli la vera fe' di Cristo, la quale Maomet molto bene
            imparava. Ma per lo distino, overo per la forza del nimico dell'umana generazione,
            Maomet non poté continovare, ma si tornò al suo primo servigio e del suo maestro; col
            quale apresso crescendo Maomet in bontà, gli diede in guardia il suo maestro i suoi
            cammelli, e guidare sue mercatantie, le quali bene avrosamente avanzò. E morto il suo
            signore, e per lo suo buono servigio, a la donna piacque, e ebbe affare di lui; e poi
            morto il marito, il si fece secondo loro costuma suo marito, e fecelo signore d'ogni sua
            sustanzia e di molto grande avere. Maomet divenuto di povertà in ricchezza, si montò in
            grande orgoglio e superbia e in alti intendimenti, e pensossi di potere essere signore
            di tutti gli Arabi, però ch'erano grossi di senno e di costumi, e nonn–aveano nullo
            signore, né re, né legge: e egli era savio, malizioso, e ricco. E per fornire suo
            proponimento, prima si fece profeta, e predicava a quello grosso popolo, i quali vivieno
            sanza legge. E per avere séguito e podere s'acostò con uomini giovani, poveri e
            bisognosi, e ch'avieno debito, e con rubatori e disperati, seguendo co·lloro ogni
            peccato, e vivendo co·lloro a comune di ruberie e d'ogni male aquisto, spezialmente
            sopra i Giudei, cui molto disamava; e per questo divenne e montò in istato e signoria, e
            fu molto dottato e tenuto nel paese, e quasi come uno loro re fu temuto per lo podere e
            senno ch'avea tra quella gente barbera e grossa, e per sua superbia più battaglie ebbe
            co' signori vicini, e più volte vinse, e fu sconfitto, e in alcuna battaglia perdé de'
            denti dinanzi. E perché si facea profeta, e nelle dette battaglie in alcune fu
            sconfitto, onde per falso profeta fu rimprocciato, di che si scusava dicendo che Dio non
            volea che combattesse, e però il facea perdere, ma come suo messaggio voleva predicasse
            al popolo e amaestrasse. Il quale predicando, dicea ch'era sopra tutti i profeti, e che
            dieci angioli per comandamento d'Iddio il guardavano, ed era messo mandato da Dio per
            dichiarare la legge a' Giudei e a' Cristiani data da Dio a Moises; e quale contradicesse
            la sua legge fosse morto di spada, e i figliuoli o moglie di quello cotale fossono suoi
            servi, e tutta loro sustanza in sua signoria: questo fu il primo suo comandamento.
            Maomet fu di sua natura molto lussurioso, e in ogni villano atto di lussuria grazioso
            era colle femmine. Dicea che per grazia di Dio e' poteva più generare che XL altri
            uomini, e però tenea XV mogli e più altre concubine, overo bagasce; e per gelosia le
            tenea nascose e velate il viso, perché non fossono vedute e conosciute: e per suo
            essempro si reggono ancora i Saracini di loro mogli. D'altre femmine usava quanto potea
            o gli piacea, e più volentieri le maritate che l'altre; e di ciò essendo ripreso, e
            cominciando a dispregiare la sua dottrina e predica, sì fu cacciato co' suoi seguaci
            della città di Lamecche; per la qual cosa se n'andò ad abitare in un'altra città
            alquanto diserta ove abitavano Giudei e pagani e idolatri, e dura e salvatica gente, per
            meglio potere usare la sua falsa dottrina e predica, e commuovergli tutti alla sua
            legge. E fece fare in quella terra un tempio ov'egli predicava; e per iscusarsi della
            sua disordinata vita d'avolterio, si fece una legge seguendo la giudaica del vecchio
            Testamento, che qual femmina fosse trovata in avolterio fosse morta, salvo che co·llui,
            però ch'avea per comandamento da l'angiolo Gabriello ch'usasse le maritate per potere
            generare profeti. Ed essendo Maomet vago d'una moglie d'uno suo servo per sue bellezze,
            e toltala e giaciuto co·llei, il marito la cacciò, e Maomet la si riprese e tenne
            coll'altre sue femmine; e per conservare il suo avoltero, disse ch'ebbe lettera da·dDio
            per l'angelo, che facesse legge che quale uomo caccerà la moglie, o apponendole avoltero
            e no·llo provasse, ch'un altro la si possa prendere; e se 'l primo marito mai la
            rivolesse, no·lla possa riavere, se prima in sua presenza un altro uomo non giacesse
            co·llei carnalmente; e allora era purgato il peccato, e ancora il tengono i Saracini.
            Ancora fece legge ch'a ciascuno fosse lecito d'avere e usare tante mogli e concubine
            quante ne potesse fornire, per generare figliuoli e crescere il suo popolo; e fece legge
            che ciascuno potesse usare la sua propia cosa sanza peccato a·ssua volontà e disiderio,
            e questo trasse del bestiale paganesimo; e fece legge che quale ancella, cioè serva,
            ingrossasse di Saracino fosse franca; e così retasse il suo figliuolo come quello della
            moglie; e se fosse Cristiana, o Giudea, o pagana, si potesse partire libera a sua
            volontà, lasciando al padre di cui avesse aquistato il suo figliuolo. Queste furono le
            prime leggi che fece Maomet da·ssé medesimo. E avea Maomet la malatia di morbo caduco,
            che spesso cadea in terra e dibatteasi, e schiumava colla bocca sanza sentimento; e
            quando il male gli era passato, per coprire il suo difetto, e per fare meglio credere a
            quella grossa gente il suo errore e falsa dottrina, dicea che ciò gli avenia quando
            Iddio volea parlare co·llui e amaestrallo delle leggi che desse al popolo, però che
            nonn–era possibile di vederlo corporalmente; sì i·rapia l'agnolo Gabriello e portavalo
            in ispirito, e ne·rapire lo spirito avea il corpo suo quella passione. Istando Maomet
            nel cominciamento di questa sua falsa dottrina, avenne per sudozione del diavolo,
            volendo corompere la santa fede cattolica, che uno monaco cristiano ch'avea nome
            Grosius, overo volgare Sergio, il quale era grande cherico in corte di Roma e
            scienziato, ma per sue male opere e falso errore fu scomunicato e condannato per
            eretico, il quale per paura del papa si partì di corte, e udendo già la fama di Maomet,
            passò oltremare, e di là si rinegò la fede di Cristo, e co· male talento, per vendicarsi
            del papa e de' veri Cristiani, si n'andò in Arabia, e s'acozzò con Maomet, e trovollo al
            cominciamento ch'egli predicava la sua falsa dottrina, ma ancora non gli era data troppa
            fede; sì gli mostrò il detto Sergio come la sua legge volea esser meglio ordinata e
            fondata, acciò che 'l suo popolo gli credesse. E acostandosi con uno Giudeo, simile
            rinegato di sua legge, famigliare di Maomet, molto savio e segace, i quali rinegati
            profertisi per consiglieri di Maomet, il quale gli ricevette allegramente, e fecegli
            molto grandi maestri appo lui, e eglino per loro astuzia feciono grande lui appo il
            popolo, faccendolo signore e profeta sopra tutti quegli che mai furono, e messo di Dio.
            E ordinarono insieme la falsa dottrina e mala legge de l'Arcaram, traendo in parte
            quello ch'a·lloro piacque del vecchio Testamento e de' X comandamenti di Moises, e così
            del nuovo e vangelico di Cristo, della fede de' Cristiani, e parte della legge pagana
            idolatra; e raccomunandole insieme colle leggi fatte in prima e poi per Maomet, ne
            feciono una quarta legge, la quale fu ed è errore e confusione della fede cristiana, e
            eziandio della giudaica e pagana, mescolando il veleno col mele, cioè con certe parti
            del buono delle dette leggi che vi missono, mescolato molto del falso errore. La quale
            falsa legge per lo vizio lascivo e largo della carnalità, e per forza d'arme, corruppe
            non solamente i grossi Arabi di quello paese, ma il paese d'Asiria, Persia, e Media,
            Mesoppontania, Soria, e Turchia, e molte altre province d'oriente, e poi l'Egitto, e
            l'Africa tutta insino in Ispagna, e parte della Proenza; e alcuna volta si distesono in
            Italia e nel nostro paese di Roma e di Toscana, siccome per questa e altra cronica si
            potrà trovare. Lasceremo a dire de' falsi articoli della sua legge, ché a questo
            trattato non ne pare di nicessità, e sono disonesti e abominevoli a farne in questo
            memoria; ma chi·llo vorrà sapere legga l'Arcam di Maometo, ove tutte le sue costituzioni
            e dicreti vi sono per ordine. E quando Maometo fu nell'aggio di XL anni, fu per invidia
            da' suoi medesimi avelenato; e veggendosi venire a morte, comandò che la sua legge fosse
            oservata, e chi·lla contradicesse fosse morto colla spada; e lasciò che, lui morto, nol
            dovessono soppellire infino a tre dì, però che di certo avea da Dio che in capo de' tre
            dì, in anima e in corpo, ne sarebbe portato in cielo dagli angeli. I suoi parenti il
            tennono XII dì, tanto che forte putire facie il suo corpo, e non fu portato in cielo; ma
            lui poi imbalsimato, il portarono alla sua città da la Mecca onde fu nato, e in quella
            nel tempio in una arca messo; e per magistero di ferro con forza di calamita, la detta
            arca col suo corpo sta sospesa in aria sanza nullo altro tenimento. Al cui corpo di
            Saracini di diversi paesi vi vengono in pellegrinaggio con grandi oblazioni, e dicono
            che per la sua santità, per miracolo divino sta così sospeso in aria. Dopo la morte di
            Maomet molti savi uomini conobbono il falso errore e dottrina di Maomet, ed essere
            erronica, e da quella si partiro, e molto popolo fu scommosso e ritratto da quella
            legge. Ma i parenti di Maomet, i quali per la sua signoria erano grandi e potenti, per
            non perdere loro stato sì ordinaro uno successore di lui al modo del nostro papa, il
            quale tenesse e guardasse la legge di Maomet, e chiamarlo per sopranome calif. Bene ebbe
            tra·lloro al cominciamento, per la 'nvidia della signoria, grandissima scisma, e per
            gara feciono due calif, e l'uno calif dispuose l'altro, e feciono adizioni e correzzioni
            alla legge prima dell'Alcaram di Maomet; e per questa cagione nacque tra·lloro errore,
            onde si partirono. I Saracini del levante ritennono la propia legge di Maomet, e feciono
            loro calif dimorante alla nobile e grande città di Baldacca, e quegli d'Egitto e
            d'Africa ne feciono un altro i·lloro paese; e tra·lloro fu errore con diverse maniere di
            legge erroniche l'una dall'altra. Ma nel genero la legge dell'uno calif e dell'altro si
            concordavano insieme nella larghezza de' diletti carnali e d'altri vizii lascivi; per la
            qual cosa, come detto è dinanzi, la maggiore parte del mondo n'è contaminata. E nota che
            per certe profezie si truova, e per grandi astrolaghi s'aferma, che la detta setta de'
            Saracini dee durare circa ad anni VII<hi rend="sup">C</hi> e allora dé finire e venire
            meno. Non dichiarirò se cominciasse alla natività di Maomet o alla sua morte, o quando
            egli diè la legge agli Arabi. Lasceremo dello incominciamento della legge de' Saracini,
            e de' fatti di Maometto loro profeta, ch'assai in brieve n'avemo detto, e torneremo a
            nostra matera de' fatti d'Italia, e diremo d'un'altra perversa e barbera gente che nella
            detta Italia vennoro e signoreggiaro un tempo, che furono chiamati Lungobardi, e di loro
            principio, e di loro geste, e fine; però che furono grande cagione di non lasciare
            redificare la nostra città di Firenze per lungo tempo.</p>
        </div2>
        <div2 type="capitolo">
          <head>IX</head>
          <argument>
            <p rend="italic">De' successori di Rotario re de' Lungobardi.</p>
          </argument>
          <p>Dopo il detto Rotario re de' Lungobardi, onde adietro facemmo menzione nel capitolo di
            Narses che gli fece di prima venire in Italia, regnò Gisulfo. Questo Gisulfo fu re di
            Puglia, e fece suo capo in Benivento, che si chiamava in prima Sannia, e tutta Puglia
            disabitò quasi de' paesani, e abitò di Longobardi, e feciono la legge che ancora si
            chiama longobarda, e tengono ancora i Pugliesi e gli altri Italiani, in quella parte
            dove danno mondualdo, overo in volgare manovaldo, alle donne, quando s'obbrigano in
            alcuno contratto, e fu buona e giusta legge. Questo Gisulfo assediò Roma e 'l papa, e
            ebbe due figliuoli: l'uno ebbe nome Alberico che fu re in Lombardia, e l'altro ebbe nome
            Grimaldo che rimase re in Benivento, e là morìo per torsi sangue, faticando suo braccio
            in aprire uno arco; e dopo Grimaldo ne fu re Romoldo suo figliuolo, e molta persecuzione
            feciono alla Chiesa. In Lombardia regnò Alberico e' suoi discendenti apresso, e ebbono
            grande guerra con quegli della città di Ravenna in Romagna, la quale era la maggiore e
            la più famosa città d'Italia appresso Roma. E così per grande tempo signoreggiarono
            Italia i Longobardi, tanto che si convertirono in paesani e abitanti di tutta Italia. E
            erano di diverse sette, con tutto che fossono battezzati: chi era Cristiano, e chi
            ariano e d'altri errori, e chi idolatri e pagani; e così stette grande tempo Italia
            maculata d'errori, e di signoria tirannica per gli Longobardi, e la Chiesa molto
            abbassata e afflitta. Dopo Alberigo regnò re de' Longobardi Eliprando, il quale fu
            grande come gigante, e per la grandezza del suo piede si prese la misura delle terre, e
            chiamasi ancora a' nostri tempi piè d'Eliprando, il quale è poco meno d'uno braccio a la
            nostra misura, e così è intagliato alla sua sepultura a Pavia. Questo Eliprando fu
            Cristiano, e mandò in Sardigna a fare ritrovare l'ossa e 'l corpo di santo Agustino, e
            fecelo recare in Italia, e per divozione infino a Genova con grande processione venne
            incontro, e poi in Pavia le ripuose a grande onore e solennità negli anni di Cristo
            VIIcXXV.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come Carlo Martello venne di Francia in Italia a richesta della Chiesa
              contro a' Lungobardi e l'origine della città di Siena.</p>
          </argument>
          <p>Nel tempo del detto Eliprando, tutto che fosse cristiano, ma per la sua avarizia, e per
            volere occupare le ragioni della Chiesa santa, e per consiglio dello 'mperadore di
            Gostantinopoli, cominciò guerra co' Romani e con papa Gregorio terzo, e con tutto suo
            isforzo venne ad assediare il detto papa a Roma, egli di verso Lombardia, e Grimaldo re
            de' Sanniti e Pugliesi con suo isforzo di Puglia, negli anni di Cristo VIIcXXXV. Per la
            qual cosa, fatto concilio in Roma, la Chiesa co' Romani mandarono in Francia per
            soccorso a Carlo Martello, il quale Carlo fu figliuolo di Pipino grande barone di
            Francia e de' XII peri, il quale governava tutto il reame e lo re medesimo; e simile
            fece il detto Carlo Martello, che il re che allora era, chiamato Ciperic, avea solamente
            il nome, ma Carlo la forza e la signoria: e fu figliuolo della serocchia di Dodone re
            d'Equitania, e poi fu padre del buono re Pipino padre che fu di Carlo Magno; e Martello
            avea sopranome però che 'l portava in sopransegna. E in fatti fu martello, però che per
            sua prodezza percosse tutta Alamagna, Sassogna, Soavia, Baviera, e Danismarce infino
            i·Norvea, Inghilterra, Equitania, e Navarra, e Spagna, e Borgogna, e Proenza, e tutte le
            mise sotto la sua signoria, e gli fece suoi tributarii. Poi a la richiesta del detto
            papa passò in Italia infino in Puglia, e liberò Roma e la Chiesa dall'ocupazioni de'
            Longobardi. E dicesi che in quel tempo, intorno gli anni di Cristo VIIcXL, fu il
            cominciamento dell'abitazione del luogo ove è oggi la città di Siena per la gente
            vecchia e non sana che passò con Carlo Martello, i quali rimasono in quello luogo, come
            adietro è fatta menzione della edificazione di Siena.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come Eraco Lungobardo re di Puglia tornò all'ubidienza di santa
            Chiesa.</p>
          </argument>
          <p>Dopo la morte d'Aliprando succedette Eraco che regnò in Puglia. Questo Eraco
            somigliante al suo anticessore ricominciò guerra colla Chiesa e con papa Zaccheria; e
            vegnendo a Roma negli anni di Cristo VIIcL con tutto suo isforzo di Puglia e di
            Lombardia, per distruggere Roma e 'l paese d'intorno, per lo detto papa fu predicato per
            modo che Idio ispirò in lui la sua grazia, e convertissi a l'ubidienza di santa Chiesa
            egli e la moglie e' figliuoli, e passò oltremare contra a' Saracini e' pagani. Per la
            nostra fede cristiana fece di grandi e notabili cose con grande vittoria contra Cosdre
            re di Persia, e diliberò di pregione i Cristiani di Gerusalem e di Soria presi per lo
            detto Cosdre re; e raquistò la santa croce di Cristo che 'l detto re di Persia avea
            tolta di Gerusalem per dispetto de' Cristiani; e però s'ordinò per santa Chiesa la festa
            dell'asaltazione della santa croce. E oltre a·cciò, tornato d'oltremare, il detto Eraco
            per l'amore di Cristo lasciò ogni signoria mondana, e rendési monaco, e finì in santa
            vita. E la statua del metallo ch'è in Barletta in Puglia fece fare a sua similitudine al
            tempo che regnava in grolia mondana. E in questi tempi si trovò di prima lo strumento
            della campana per uno maestro della città di Nola in Campagna, e però fu chiamata
              <foreign lang="lat">campana a campania</foreign>, e alcuni la chiamaro nola, e la
            prima fu recata a Roma e posta nel portico di San Giovanni Laterano di piccola e grossa
            forma. Ma poi cresciute e migliorate, fue ordinato per santa Chiesa si sonasse con
            quelle, a onore di Dio, l'ore del dì e della notte.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come Telofre re de' Longobardi perseguitò santa Chiesa, e come il re
              Pipino a richiesta di papa Stefano venne di Francia, e sconfisselo e preselo.</p>
          </argument>
          <p>Apresso del re Eraco succedette nel reame di Lombardia e in quello di Puglia insieme
            Aristolfo, detto in latino Telofre, fratello del detto Eraco. Questi fu signore di
            grande potenzia, e crudele, e nimico di santa Chiesa e de' Romani; e per consiglio de'
            malvagi e ribelli Romani, prese Toscana e la valle di Spuleto, e distrussele, e toglieva
            censi per ogni capo d'uomo; e fece congiura con Leone e Gostantino suo figliuolo
            imperadori di Gostantinopoli, e a sua richesta passaro a Roma, e presolla con Telofre
            insieme, e rubarolla, e arsono le chiese e' santi luoghi, e portarne in Gostantinopoli
            le ricchezze di Roma, e tutte le imagini delle chiese di Roma, e per dispetto del papa e
            della Chiesa, e vergogna de' Cristiani, l'arse tutte in fuoco, e molti fedeli Cristiani
            distrussero e consumaro in Roma e in tutta Italia. Per la qual cosa Stefano papa secondo
            gli scomunicò, e tolse per amenda del misfatto a lo 'mperio il regno di Puglia e di
            Cicilia, e stabilì per dicreto che sempre fosse di santa Chiesa. E poi non potendo
            riparare a la forza de' detti tiranni ed a tanta aflizzione, in persona n'andò in
            Francia a Pipino prencipe e governatore de' Franceschi a richiederlo e pregare che
            venisse in Italia a difendere santa Chiesa contro Telofre re de' Lombardi, e fece al
            detto Pipino molti brivilegi e grazie, e fecelo e confermò re di Francia, e dispuose
            Ilderigo re ch'era della prima schiatta, però ch'era uomo di niuno valore, e rendési
            monaco. Il quale Pipino, fedele e amatore di santa Chiesa, il ricevette con grande
            onore, e poi con tutto suo isforzo col detto papa Stefano passò in Italia negli anni di
            Cristo VIIcLV, e col detto Telofre re de' Lombardi ebbe grandi battaglie. A la fine per
            forza d'arme e di sua gente il detto Telofre fu vinto e sconfitto dal buono re Pipino, e
            fece le comandamenta del papa e di santa Chiesa, e ogni amenda, com'egli e' suoi
            cardinali seppono divisare; e lasciò alla Chiesa per patti e brivilegi il reame di
            Puglia e di Cicilia, e 'l Patrimonio di Santo Piero. E venuto il detto Pipino in Roma
            col detto papa, furono ricevuti a grande onore da' Romani; e 'l detto Pipino fu fatto
            patrice di Roma, cioè luogotenente d'imperio, e padre della repubblica de' Romani. E
            rimessa Roma e santa Chiesa in sua libertà e in buono stato, si tornò in Francia, e finì
            sua vita a grande onore; e succedette a·llui re di Francia Carlo Magno suo
          figliuolo.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come Disidero figliuolo di Telofre ricominciò guerra a santa Chiesa;
              per la qual cosa Carlo Magno passò in Italia e sconfisselo, e prese e distrusse la
              signoria de' Lungobardi.</p>
          </argument>
          <p>Partito il re Pipino d'Italia e tornato in Francia, si riposò in alcuno tranquillo la
            Chiesa di Roma e 'l paese d'intorno uno tempo, per l'accordo che Pipino avea fatto con
            Telofre re di Lombardia, e per la vittoria avuta contra lui; ma morto Telofre, Desiderio
            suo figliuolo succedette a·llui, il quale maggiormente che 'l padre fu nemico e
            persecutore di santa Chiesa, e ruppe la pace, e allegossi con Gostantino che fu
            figliuolo di Leone imperadore di Gostantinopoli, e colle sue forze fece cominciare
            guerra in Puglia, e Disiderio dall'altra parte in Toscana, troppo maggiore che 'l suo
            padre nonn–avea di prima fatta. Per la qual cosa Adriano papa, che allora governava
            santa Chiesa, mandò in Francia per Carlo Magno figliuolo di Pipino che venisse in Italia
            a difendere la Chiesa dal detto Disiderio e da' suoi seguaci; il quale Carlo re di
            Francia passò in Lombardia negli anni di Cristo VIIcLXXV, e dopo molte battaglie e
            vittorie avute contra Disiderio, si·ll'asediò nella città di Pavia; e quella per assedio
            vinta, prese il detto Disiderio, e' figliuoli, e la moglie, salvo che 'l maggiore
            figliuolo ch'avea nome Algife si fuggì in Gostantinopoli a Gostantino imperadore, e
            sempre guerreggiò. Preso Disiderio, e la moglie, e' figliuoli, Carlo Magno gli fece fare
            la fedeltà a santa Chiesa, e simile a tutti gli baroni e città d'Italia; e poi ciò
            fatto, il detto Disiderio, e la moglie, e' figliuoli mandò in Francia pregioni, e là
            morirono tutti in pregione, e così fallì la signoria de' re de' Lombardi, detti prima
            Lungobardi, ch'era durata CCV anni in Italia, per la forza de' Franceschi e del buono
            Carlo Magno, che mai poi nonn–ebbe re in Lombardia. Bene rimasero le schiatte de'
            signori, e de' baroni, e borgesi stratti di Longobardi ed i·Lombardia e in Puglia; e
            ancora oggi ne sono in nostro volgare certi antichi gentili uomini che noi chiamiano
            cattani lombardi, derivato da' detti Longobardi che n'erano stati signori d'Italia.
            Carlo Magno, avuta la detta vittoria, venne a Roma, e dal detto Adriano e da' Romani fu
            ricevuto a grande triunfo e onore. E apressandosi Carlo Magno a Roma, vedendo la santa
            città di Roma di su Montemalo, discese da cavallo, e per reverenza venne a piè infino a
            Roma; e là giugnendo, le porte della città e di tutte le chiese basciò, e a ciascuna
            chiesa oferse riccamente. E giunto in Roma, fu fatto patrice di Roma, e egli adirizzò lo
            stato di santa Chiesa, e de' Romani, e di tutta Italia, e rimise in loro franchigia e
            libertade, abattute in tutte parti le forze dello 'mperadore di Gostantinopoli, e del re
            de' Lombardi, e di loro seguaci. E confermò a la Chiesa ciò che Pipino suo padre l'avea
            dotato; e oltre a·cciò dotò la Chiesa del ducato di Spuleto e di Benivento. E nel regno
            di Puglia ebbe più battaglie contro a' Longobardi e ribelli di santa Chiesa, e assediò e
            distrusse la città di Lacedonia ch'è in Abruzzi tra l'Aquila e Sermona, e assediò e
            vinse Tuliverno il forte castello a l'entrare di Terra di Lavoro, e più altre terre del
            Regno che teneano ribelli di santa Chiesa, e tutti gli sottomise a sua signoria. E ciò
            fatto, lasciando Roma e tutta Italia in pacifico stato e sotto sua signoria, bene
            aventurosamente intese a perseguitare i Saracini ch'aveano occupato Proenza, e Navarra,
            e Spagna, e colla forza de' suoi dodici baroni e peri di Francia, chiamati paladini,
            tutti gli conquise e distrusse, e passò oltremare a richiesta dello 'mperadore Michele
            di Gostantinopoli e del patriarca di Gerusalem, e conquistò la Terrasanta e Gerusalem,
            che·ll'occupavano i Saracini, e aquistò a lo 'mperadore di Gostantinopoli tutto lo
            'mperio di levante, il quale aveano occupato i Saracini e' Turchi. E tornando in
            Gostantinopoli, lo imperadore Michele gli volle donare molti grandissimi tesori, nulla
            volle prendere, se non il legno de la santa croce e 'l chiovo di Cristo, lo quale in
            Francia ne recò, ed è oggi in Parigi. E tornato in Francia, signoreggiò per sua prodezza
            e virtude non solamente il reame di Francia, ma tutta Alamagna, Proenza, Navarra, e
            Spagna, e tutta Italia.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Della progenia di Carlo Magno, e di suoi successori.</p>
          </argument>
          <p>E imperciò che questo Carlo Magno fu di grande affare, e fu per sua prodezza e bontà
            rifatta la nostra città di Firenze, come innanzi faremo menzione, volemo brievemente
            fare memoria de' suoi discendenti che furono imperadori e re di Francia, infino che
            fallì la sua schiatta al tempo d'Ugo Ciappetta duca d'Orliens. Apresso Carlo Magno regnò
            imperadore e re di Francia Luis suo figliuolo XXVI anni; poi fu Lottieri suo figliuolo
            imperadore, come innanzi faremo menzione, e Carlo il Calvo l'altro figliuolo di Luis fu
            re di Francia anni XXXIIII. A la fine, morto Lottieri suo fratello, fu il detto Carlo il
            Calvo imperadore due anni, e l'altro figliuolo del sopradetto Luis, che per lui Luis
            ebbe nome, fu re di Baviera e d'Alamagna, e di là rimasono re i suoi discendenti. Poi
            morto Carlo il Calvo, fu re di Francia Luis il Balbo suo figliuolo due anni. Questi
            nonn–ebbe lo 'mperio, ma fu imperadore Luis figliuolo di Lottieri imperadore, come
            innanzi faremo menzione. Poi di questo Luis il Balbo re di Francia rimase la moglie
            incinta d'uno figliuolo ch'ebbe nome Carlo il Semprice: di questo Luis il Balbo rimasono
            ancora due figliuoli grandi, l'uno ebbe nome Luis, e l'altro Carlo Magno; ma non furono
            di diritto maritaggio nati. Questi regnarono V anni, e furono morti; e dopo la loro
            morte gli baroni diedono il reame a Carlo il Grosso imperadore, che fu figliuolo di
            Carlo il Calvo, e regnò, essendo imperadore, V anni re di Francia. Questi fu quello
            Carlo che pacificò gli Normandi, e fece parentado co·lloro, e fecegli diventare
            Cristiani, e diede loro Normandia, come innanzi farà menzione. Ma poi questo Carlo
            divenne sì malato, ch'era perduto del corpo e della mente, onde per necessità fu
            disposto dello 'mperio e del reame, e per gli baroni dello 'mperio fu eletto uno Arnolfo
            imperadore, come innanzi nella storia degli 'mperadori farà menzione; ma non fu
            de·legnaggio di Carlo, né poi non ne fu niuno imperadore francesco. I baroni di Francia,
            disposto Carlo il Grosso, di concordia feciono re di Francia Ugo, overo Oddo, figliuolo
            Ruberto conte d'Angieri, e regnò VIIII anni, e fu buono uomo e dolce, e nudrì
            onorevolmente Carlo il Grosso ch'era malato e disposto. Ma essendo il detto Oddo in
            Guascogna, i baroni di Francia fecioro re Carlo il Semplice figliuolo adpostumo che fu
            di Luis il Balbo della diritta schiatta reale; onde sappiendo ciò Oddo, crucciato venne
            di Guascogna in Francia, e fece grande guerra per V anni, e poi si morì. Questo Carlo il
            Semplice regnò re XXVII anni; ma essendo lui re, parte de' baroni di Francia feciono re
            Ruberto fratello del sopradetto Oddo d'Angieri, e ebbono grande guerra ne·reame; a la
            fine il detto Ruberto fu sconfitto e morto da Carlo. Ma poi il detto Carlo il Semplice
            fu preso da Ruberto conte di Vermandos, ch'era de·legnaggio di Ruberto ch'era stato re,
            e in pregione il tenne a Perona tanto che morì. Ma lui preso, la moglie di Carlo, ch'era
            serocchia del re d'Inghilterra, se n'andò al fratello con uno suo figliuolo ch'ebbe nome
            Luis. Poi gli baroni di Francia feciono loro re Ridolfo figliuolo del duca di Borgogna,
            e regnò due anni; ma lui morto, i baroni mandarono inn–Inghilterra per lo giovane Luis
            figliuolo di Carlo il Semplice e feciollo re di Francia. Questo Luis regnò in Francia
            XXVII anni. Questi ebbe per moglie la serocchia del primo Otto della Magna imperadore, e
            ebbene due figliuoli, Lottieri e Carlo il Grande; poi negli anni VIIIIcXLVII fu il detto
            Luis preso nella città di Leone sopra Rodano da Ugo il Grande suo nimico. Ma ciò
            sappiendo Otto imperadore, venne in Francia con innumerabile oste, e prese la città di
            Leone, e trasse di pregione il re Luis suo cognato, e poi puose l'assedio alla città di
            Parigi, ove era il detto Ugo il Grande, e rendési egli e la città a la mercé del detto
            Otto, e paceficò insieme con Luis re, e rimase Luis in sua signoria. Ma lui morto, fu
            fatto re di Francia Lottieri suo figliuolo, il quale regnò XXXI anno, e ebbe guerra co'
            Fiaminghi, e vinsegli, e prese il ducato del Loreno ch'era dello 'mperio, onde Otto
            secondo imperadore suo cugino ebbe guerra co·llui, e corse il reame di Francia. A la
            fine fecioro pace, e lasciò a lo 'mperio il Loreno. Poi morto Lottieri, fu fatto re Luis
            suo figliuolo, ma non vivette che uno anno, e rimase sanza reda; e gli baroni di Francia
            feciono loro re Ugo Ciappetta duca d'Orliens gli anni di Cristo VIIIIcLXXXXVIII. Allora
            fallì la signoria della schiatta di Pipino e di Carlo Magno. Bene rimase in vita,
            regnando Ugo Ciappetta, Carlo il Grande fratello che fu di Lottieri e zio dell'ultimo
            Luis, il quale fece gran guerra a Ugo Ciappetta; ma alla fine fu il detto Carlo
            sconfitto e morto, e rimase il reame paceficamente a Ugo e a sue rede: e regnò
            i·legnaggio di Pipino re di Francia anni CCXXXVI. Avendo detto brievemente il corso e
            signoria de' successori e discendenti di Carlo Magno i quali apresso lui furono re di
            Francia, e tali imperadori di Roma, infino che fallì il loro lignaggio, sì·nn'è di
            nicessità di dire ancora di quello ch'adoperaro gl'imperadori franceschi, però che si
            mischia molto alla nostra materia per le novità della nostra provincia d'Italia e della
            Chiesa di Roma che furo a·lloro tempi; e però torneremo adietro, come Carlo Magno re di
            Francia fu fatto imperadore di Roma, e poi degli altri imperadori di suo legnaggio che
            furono appresso.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come Carlo Magno re di Francia fu fatto imperadore di Roma.</p>
          </argument>
          <p>Carlo Magno tornato d'oltremare in Francia, come detto avemo, e avendosi sottoposto
            Alamagna, Italia, e Spagna, e Proenza, i malvagi Romani co' possenti Lombardi e Toscani
            si rubellaro dalla Chiesa, e in Roma presono papa Leone terzo che allora regnava,
            andando alla processione delle Letanie, e abacinarogli gli occhi, e tagliaro la lingua,
            e cacciarollo di Roma. E come piacque a·dDio per miracolo divino, e sì come innocente e
            santo, riebbe la vista degli occhi e la loquela del parlare, e andonne in Francia a
            Carlo Magno, pregandolo che venisse a Roma a rimettere la Chiesa in sua libertà; il
            quale Carlo, a richiesta del detto papa Leone, co·llui insieme venne a Roma, e rimise il
            papa e la Chiesa in suo stato e libertade, e fece grande vendetta di tutti i ribelli e
            nemici di santa Chiesa per tutta Italia. Per la qual cosa il detto Leone papa co' suoi
            cardinali e concilio generale, e con volontà de' Romani, per le virtudiose e sante
            operazioni fatte per lo detto Carlo Magno in istato di santa Chiesa e di tutta
            Cristianitade, per dicreto levaro lo 'mperio di Roma a' Greci, e elessero il detto Carlo
            Magno imperadore de' Romani, siccome dignissimo dello 'mperio; e per lo detto papa Leone
            fu consacrato e coronato in Roma gli anni di Cristo VIIIcI con grande solennità e onore
            il dì di Pasqua. Il quale Carlo bene aventurosamente imperiò anni XIIII e mesi uno e dì
            IIII, signoreggiando in tutto lo 'mperio del ponente, e le province dette di sopra, e
            eziandio lo 'mperadore di Gostantinopoli era a sua obbedienzia; e fece edificare tante
            badie quante lettere ha nell'abicì, cominciando il nome di ciascuna per la sua lettera.
            E coronato Luis suo figliuolo dello 'mperio e del reame di Francia, dando tutto suo
            tesoro a' poveri per Dio in questo modo, ch'egli lasciò il terzo di suo tesoro, il quale
            era infinito, a tutti i poveri di Cristianità mendicanti, e le due parti lasciò a
            dispensare a tutti i suoi arcivescovi di suo Imperio e di suo reame, acciò che·lli
            partissono intra gli loro vescovi, e a tutte chiese, monisteri, e spedali. E questi sono
            i nomi degli arcivescovadi e vescovi principali cui fece suoi esecutori: quello di Roma,
            ciò fu il papa, l'arcivescovo di Ravenna, e quello di Melano, e 'l patriarca d'Aquilea,
            e quello di Grado, e 'l vescovo di Firenze, in Italia; in Alamagna, a l'arcivescovo di
            Cologna, a quello di Maganza, a quello di Trievi; a quello di Legge, a quello di Senso,
            a quello di Bisenzona, a quello di Leone, a quello di Vienna in Borgogna; a quello di
            Ruem, a quello di Rens, a quello del Torso, a quello di Burgi, in Francia; a quello di
            Garent, a quello di Riens, in Navarra; a quello di Bordello, in Guascogna; e questo
            troviamo per le sue croniche. E ciò fatto, santamente rendé l'anima a Cristo nella terra
            d'Aquisgran in Alamagna, e là fu soppellito a grande reverenza, cioè ad Asia la
            Cappella. Ciò fu gli anni di Cristo VIIIcXIIII, e vivette LXXII anni; e molti segni
            appariro innanzi a sua morte, come raccontano le sue croniche de' fatti di Francia.
            Questo Carlo acrebbe molto la Chiesa santa e la Cristianità a lungi e apresso, e fu uomo
            di grande virtù.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come apresso Carlo Magno fu imperadore Lodovico suo figliuolo.</p>
          </argument>
          <p>Dopo la morte di Carlo Magno succedette allo 'mperio di Roma il re di Francia Lodovico
            suo figliuolo anni XXV. Questo Lodovico ebbe in prima grande guerra con due suoi
            fratelli, ciò furo Carlo e Pipino; e l'uno gli rubellò la Magna, e l'altro Spagna; e poi
            le rivinse loro per forza, e finirono male. Ebbe il detto Luis tre figliuoli: il primo
            Lottieri, e fecelo signore in Italia e luogotenente dello 'mperio; il secondo ch'ebbe
            nome Pipino fece re d'Equitania; il terzo, detto Luis, fece re di Baviera d'Alamagna; e
            dicesi che quegli della casa di Baviera sono stratti di quello lignaggio. Poi ebbe Luis
            d'un'altra moglie uno figliuolo ch'ebbe nome Carlo il Calvo, e fu poi re di Francia
            XXXIIII anni, e a la fine fu imperadore due anni, morto Lottieri imperadore suo
            fratello. Poi tutti gli detti figliuoli di Luis col loro padre distrussono, Brettagna.
            Poi nacque disensione grande tra·llui e' figliuoli, i quali si rubellaro da Luis, e
            allegaronsi col papa, il quale papa Ghirigoro quarto colli suoi cardinali il dispuosono
            dello 'mperio per certe false accuse fatte contra lui, e rendési monaco in San Marco in
            Sansona; il quale papa quello anno medesimo trovando il vero, si ripenté e rimiselo in
            sua dignità, e' figliuoli medesimi si riconobbono, e tornaro a la sua obbidenzia.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come i Saracini di Barberia passarono in Italia e furono isconfitti e
              tutti morti.</p>
          </argument>
          <p>Al tempo di questo Luis, overo Lodovico, re di Francia e imperadore, e di Grigorio
            papa, per alquanti grandi uomini di Roma e scellerati e fuori d'ogni fede, per loro
            tirannia vollono guastare lo 'mperio, con giura e ordine di certi grandi Toscani:
            mandarono al soldano de' Saracini che venisse a Roma e possedesse Italia; i quali
            Saracini passarono con grande navilio in Italia, e fu sì grande moltitudine che copria
            la terra come i grilli, e corsoro e guastaro Cicilia e Puglia, e assediaro Roma e
            presono la parte della città Leonina ov'è la chiesa di San Piero, e di quella feciono
            stalla di cavagli, e disfeciono la chiesa di San Piero e di San Paolo, e più altre di
            fuori di Roma, e poi tutta Toscana guastaro. Il detto papa Gregorio mandò per soccorso
            in Francia a Lodovico imperadore, e in Lombardia al marchese di Monferrato; il quale
            Guido marchese co' Lombardi prima venne, e poi Lodovico co' Franceschi; e dopo molte
            battaglie e spargimento di sangue i Saracini cacciarono d'Italia, e andandone in Africa,
            in alto mare per la tempesta tutti annegaro; e ciò fu negli anni di Cristo
          VIIIcXXXV.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Ancora come i Saracini passarono in Calavra e' Normandi in Francia.</p>
          </argument>
          <p>Dopo il detto Lodovico imperiò Lottieri anni X. Questo Lottieri simigliante ebbe guerra
            co' fratelli per volere il reame di Francia che tenea Carlo il Calvo, e combatté
            co·lloro, e fu sconfitto in Alzurro; per la qual cosa lo 'mperio molto abassò, che i
            possenti Lombardi e Italiani no·llo ubbidieno, ma si recarono a tiranno, e
            signoreggiavano chi più potea. E per questa cagione i Saracini anche a richiesta de'
            tiranni passarono in Italia, in Puglia, e in Calavra; e' Normandi, ciò furono Noverchi
            di Norvea, per mare passaro in Gallia, e distrussono quasi tutta Francia; e ciò fu negli
            anni di Cristo VIIIcXLVII, onde lo 'mperio di Roma e 'l reame di Francia molto abassò.
            Per la qual cosa Lottieri per dolore lo 'mperio e parte de·reame che tenea dal fiume de
            lo Scalto a·Reno lasciò al figliuolo, e fecesi monaco e religioso di santa vita. A
            costui tempo Leone papa quarto rifece la chiesa di San Piero e di San Paolo, e tutte le
            chiese di Roma disfatte da' Saracini, e fece le mura della città detta Leonina intorno a
            San Piero, e per suo nome così fu chiamata.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come e in cui fallì lo 'mperio e reame di Francia alla progenia di
              Pipino.</p>
          </argument>
          <p>Dopo Lottieri imperiò Luis secondo suo figliuolo XXI anno. Questi ebbe molte battaglie
            co' Romani e co' Toscani, perché nonn–ubbidieno lo 'mperio; e al suo tempo il reame di
            Francia ebbe molte aversità da' Normandi. Dopo costui fu imperadore Carlo secondo
            figliuolo di Luis primo, detto Carlo Calvo. Questi venne a Roma, e per podere di sua
            moneta che spese a' possenti Romani e a papa Giovanni ottavo si fece coronare
            imperadore, e non regnò che XXI mese; e in questo tempo Luis di Baviera suo fratello gli
            fece guerra, e gli occupò parte dello 'mperio a' confini di Francia. Questo Carlo rifece
            tutte le chiese disfatte da' Saracini in Italia, e cacciogli di Cicilia; e tornando
            Carlo Calvo la seconda volta da Roma, fu da uno medico giudeo avelenato, e morì a
            Vercelli in Lombardia, e 'l suo corpo da' suoi fu portato in Francia a Santo Dionisio. E
            dopo il detto Carlo il Calvo succedette a·llui Carlo il terzo, il quale fu chiamato
            Carlo il Grosso, e imperiò anni XII, e degli ultimi XII anni gli V anni fu imperadore e
            re di Francia, però ch'era morto Luis il Semplice suo zio re di Francia a figliuoli
            sanza reda. Ma al fine il detto Carlo il Grosso amalòe, per modo che quasi era perduto,
            sì che per nicessità da' baroni fu disposto dello imperio e del reame. Al tempo di
            costui i Normandi e quegli di Danesmarce distrussero e guastaro gran parte di Francia e
            d'Alamagna, per la qual cosa il detto Carlo il Grosso, innanzi che fosse perduto de la
            malatia, andò contra le dette genti con tutto suo isforzo infino in Alamagna. I Normandi
            veggendo la potenzia dello 'mperadore, si pacificaro co·llui, e il loro re tolse per
            moglie la sua cugina figliuola che fu di Luis il Semplice re di Francia, e per mano del
            detto Carlo si fece battezzare Cristiano, e tutte sue genti per lui si feciono
            Cristiani; e non volendo tornare in loro paesi, sì diede loro il detto Carlo ad abitare
            la contrada e paese che allora si chiamava Laida Serna, la quale per loro nome e poi
            sempre fu chiamata Normandia, e ciò fu negli anni di Cristo VIIIcLXXXX; e il primo duca
            de' Normandi ebbe nome Ruberto, del cui lignaggio discesono valenti signori, come
            innanzi faremo menzione.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Di quello medesimo, e come regnaro appresso i·lignaggio d'Ugo
              Ciappetta.</p>
          </argument>
          <p>Appresso che fu disposto dello 'mperio, come detto avemo, Carlo il Grosso, i baroni
            elessero imperadore Arnolfo, overo Arnoldo, uno barone di Francia, ma non fu del
            lignaggio di Carlo il Magno. Questi regnò XII anni, ma poco si travagliò de' fatti
            d'Italia, se non in tanto che per sua forza fece fare papa Sergio il terzo, il quale
            fece nella Chiesa molte grandi mutazioni contra i suoi anticessori, come la cronica
            martiniana fa menzione. Questo Arnolfo combatté in Maganza con Danesmarce e Normandi, e
            vinsegli e cacciogli, che XL anni Alamagna e Francia aveano soggiogata. Questi a la fine
            per malizia divenne perduto, e lo 'mperio de' Romani ch'era appo' Franceschi al suo
            tempo fallì e venne meno, gli anni di Cristo VIIIIcI. E non solamente fallì lo 'mperio
            a' Franceschi, ma eziandio la signoria d'Alamagna al suo figliuolo e successore gli anni
            di Cristo VIIIIcX, che Currado primo tedesco ne fu fatto re, e fallì a' Franceschi la
            signoria di Spagna, e di Navarra, e Proenza, e non passò anni LXXX ch'al tutto fallì
            i·legnaggio di Carlo Magno, che non furono re di Francia dal tempo di Ugo Ciappetta duca
            d'Orliens, come adietro facemmo menzione, gli anni di Cristo VIIII<hi rend="sup">C</hi>
            e così mostra che VII fossero gl'imperadori franceschi, che vi furono de·legnaggio del
            buono Pipino. Durò lo 'mperio apo' Franceschi discendenti di Carlo Magno per C anni, e
            per loro discordie finìo in loro lo 'mperio, e ritornò agl'Italiani; però che
            nonn–atavano gli Romani dalle ingiurie de' Lombardi e de' Toscani, né 'l papa, né·lla
            Chiesa da' tiranni che·lla perseguieno; e dove i loro anticessori aveano fatto le chiese
            e dotate riccamente, per loro erano distrutte e rubate. Avemo detto sì lungamente dello
            imperio e de' re de' Franceschi, lasciando nostra materia de' fatti di Firenze, per
            continuare le novitadi e persecuzioni ch'a·lloro tempi ebbono gli Romani e quasi tutta
            Italia da' Saracini, e dalle discordie de' Lombardi ch'ebbono colla Chiesa; per la qual
            cosa la città di Firenze, di poco tempo rifatta, per le dette aversitadi poco acrebbe o
            venne in istato. Lasceremo le storie de' Franceschi e torneremo a nostra materia
            adietro, per contare come la città di Firenze fu rifatta e ristorata al tempo del buono
            Carlo Magno; ma prima diremo di suo averso stato innanzi ch'ella fosse rifatta.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come la città di Firenze istette guasta e disfatta CCCL anni.</p>
          </argument>
          <p>Dopo la distruzione della città di Firenze fatta per Totile <foreign lang="lat">Flagellum Dei</foreign>, come adietro è fatta menzione, stette così disfatta e
            diserta intorno di CCCL anni per lo male stato di Roma e dello 'mperio, il quale prima
            da' Gotti e Vandoli, e poi da' Longobardi e Greci e Saracini e Ungari fue perseguitato e
            abassato, come adietro è fatta menzione. Ben v'avea ov'era stata Firenze alcuno borgo e
            abitanti intorno al Duomo di Santo Giovanni, per cagione che' Fiesolani vi faceano
            mercato un dì della settimana, e chiamavavi Campo Marti per l'antico nome, però che
            prima sempre da' Fiesolani era loro mercato, e così chiamato anzi che Firenze si
            facesse. Avenne per più volte, infra 'l detto tempo che la città era guasta e disfatta,
            che que' cotanti abitanti de' borghi e del mercato, coll'aiuto di certi nobili del
            contado che anticamente erano stati stratti de' Fiorentini primi cittadini, e di quegli
            di villaggi intorno, vollero più volte richiudere de' fossi e di steccati alcuna parte
            della città intorno al Duomo; ma per quegli della città di Fiesole, e col loro aiuto i
            conti da Mangone, e di Montecarelli, e da Certaldo, e di Capraia, ch'erano tutti d'uno
            lignaggio co' conti da Santa Fiore stratti di Lungobardi, si mettevano a riparo e
            contasto, e non lasciavano rifare; ma quello che·ssi facea, per forza, vegnendo armati e
            possenti, il faceano abattere e disfare, sicché per questa cagione, per l'aversitadi
            ch'aveano i Romani, siccome adietro è fatta menzione, e perché i Fiesolani sempre si
            tennono co' Gotti, e poi co' Longobardi, e con tutti i ribelli e nemici dello 'mperio di
            Roma e di santa Chiesa, e erano per la loro forza sì possenti e grandi che non n'aveano
            contasto da niuno loro vicino, non sofferieno che·lla città di Firenze si rifacesse; e
            per questo modo stette lungo tempo, infino che Dio puose fine all'aversità della città
            di Firenze, e recolla a salute della sua reparazione, come per noi si tratterà nel
            seguente capitolo, e quarto libro.</p>
        </div2>
      </div1>
      <div1 type="libro">
        <head>LIBRO QUARTO</head>
        <argument>
          <p rend="italic">Qui comincia i·quarto libro: come la città di Firenze fu redificata colla
            potenzia di Carlo Magno e de'Romani tornando alquanto dietro.</p>
        </argument>
        <div2 type="capitolo">
          <head>I</head>
          <p>Avenne, come piacque a·dDio, che al tempo del buono Carlo Magno imperadore di Roma e re
            di Francia, di cui adietro avemo fatta lunga memoria, dapoi ch'ebbe abbattuta la
            tirannica superbia de' Longobardi, e de' Saracini, e degl'infedeli di santa Chiesa, e
            messa Roma e lo 'mperio in buono stato e in sua libertà, siccome adietro è fatta
            menzione, certi gentili e nobili del contado di Firenze, che si diceano che caporali
            furono i filii Giovanni, e' filii Guineldi, e' filii Ridolfi, stratti degli antichi
            nobili cittadini della prima Firenze, si congregarono insieme con quegli cotanti
            abitanti del luogo ove fu Firenze, ed altri loro seguaci abitanti nel contado di
            Firenze, e ordinaro di mandare a Roma ambasciadori de' migliori di loro a Carlo
            imperadore, e a papa Leone, e a' Romani, e così fu fatto; pregandogli che si dovessono
            ricordare della loro figliuola la città di Firenze, la quale fu guasta e distrutta da'
            Gotti e Vandali in dispetto de' Romani, a ciò ch'ella si rifacesse, e che a·lloro
            piacesse di dare forza di gente d'arme a riparare i Fiesolani e loro seguaci nemici de'
            Romani, che·lla città di Firenze non lasciavano redificare. I quali ambasciadori da
            Carlo imperadore, e dal papa, e da' Romani onorevolemente furono ricevuti, e la loro
            petizione accettata benignamente e volentieri; e incontanente lo 'mperadore Carlo Magno
            vi mandòe le sue forze di gente d'arme a cavallo e a piede in grande quantità; e' Romani
            feciono dicreto e ordine che come i loro anticessori aveano fatta e popolata prima la
            città di Firenze, così v'andassero a redificare e abitare delle migliori schiatte di
            Roma, e di nobili e di popolo, e così fue fatto. Con quell'oste dello 'mperadore Carlo
            Magno e de' Romani vi vennono quanti maestri avea in Roma, per più tosto murarla e
            afforzarla; e dietro a·lloro gli seguì molta gente; e tutti i contadini di Firenze, e
            de' fuggiti cittadini di quella d'ogni parte, sentendo la novella, si raunaro coll'oste
            de' Romani e dello imperadore per redificare la città; e giunti ov'è oggi la nostra
            città, in su l'anticaglia e calcinacci disfatti s'acamparono con trabacche e padiglioni.
            I Fiesolani e' loro seguaci veggendo l'oste dello 'mperadore e de' Romani sì grande e
            possente, non s'ardiro a combattere co·lloro, ma tegnendosi a la fortezza della loro
            città di Fiesole e a·lloro castella d'intorno, davano quanto sturbo poteano alla detta
            redificazione. Ma il loro podere fu niente apo la forza de' Romani, e dell'oste dello
            imperadore, e de' raunati discendenti de' Fiorentini; e così cominciaro a rifare la
            città di Firenze, non però della grandezza ch'era stata in prima, ma di minore sito,
            come apresso farà menzione, acciò che più tosto fosse murata e afforzata, e fosse riparo
            come battifolle della città di Fiesole; e ciò fu negli anni di Cristo VIIIcI a l'entrata
            del mese d'aprile. E dicesi che gli antichi aveano oppinione che di rifarla non s'ebbe
            podere, se prima non fu ritrovata e tratta d'Arno la imagine di marmo consecrata per gli
            primi edificatori pagani per nigromanzia a Marte, la quale era stata nel fiume d'Arno
            dalla distruzione di Firenze enfino a quello tempo; e ritrovata, la puosero in su uno
            piliere in su la riva del detto fiume, ov'è oggi il capo del ponte Vecchio. Questo
            nonn–affermiamo, né crediamo, però che·cci pare oppinione di pagani e d'aguri, e non di
            ragione, ma grande simplicità, ch'una sì fatta pietra potesse ciò adoperare; ma
            volgarmente si dicea per gli antichi che mutandola convenia che·lla città avesse grande
            mutazione. E dissesi ancora per gli antichi che' Romani per consiglio de' savi
            astrolagi, al cominciamento che rifondaron Firenze, presono l'ascendente di tre gradi
            del segno dell'Ariete, termine di Giovi e faccia di <gap/>, essendo il sole nel grado
            della sua esaltazione, e la pianeta di Mercurio congiunta a grado col sole, e la pianeta
            di Marti in buono aspetto dell'ascendente, acciò che·lla città multiplicasse per
            potenzia d'arme, e di cavalleria, e di popolo sollecito e procaccianti in arti, e in
            mercatantie e in ricchezze, e germinasse d'assai figliuoli e grande popolo. E in quegli
            tempi, secondo che·ssi dice, gli antichi Romani, e tutti i Toscani, e gl'Italici, tutto
            fossero Cristiani battezzati, ancora teneano certe orlique a costume di pagani, e
            seguieno i loro cominciamenti secondo la costellazione; con tutto che questo non
            s'afermi per noi, però che costellazione nonn–è di nicessità, né può costrignere il
            libero albitrio degli uomini né 'l giudicio d'Iddio, ma secondo i meriti e peccati de'
            popoli. In alcuna operazione pare che·ssi dimostra la 'nfruenza della costellazione
            detta, che·lla città di Firenze è sempre in grandi mutazioni e dissimulazioni e in
            guerra, e talora in vittoria, e talora il contrario, e sono i cittadini di quella
            frequentati in mercatantie e in arti. Ma la nostra oppinione è che·lle discordie e
            mutazioni de' Fiorentini sieno come dicemmo al cominciamento di questo trattato: la
            nostra città fue popolata da due diversi popoli in ogni costume, siccome furono i
            nobili, e crudi, e aspri Romani e Fiesolani; per la qual cosa nonn–è maraviglia se la
            nostra città è sempre in guerra, e mutazioni, e disensioni, e disimulazioni.</p>
        </div2>
        <div2 type="capitolo">
          <head>II</head>
          <argument>
            <p rend="italic">Della forma e grandezza che fu redificata la città di Firenze.</p>
          </argument>
          <p>La città nuova di Firenze si cominciò a deficare per gli Romani, come detto è di sopra,
            di piccolo sito e giro, figurandola al modo di Roma, secondo la picciola impresa; e
            cominciossi dalla parte di levante a la porta di San Piero, la quale fu ove furono le
            case di messere Bellincione Berti di Ravignani, nobile e possente cittadino, tutto
            ch'oggi sieno venuti meno, onde per retaggio della contessa Gualdrada sua figliuola, e
            moglie del primo conte Guido, rimasono a conti Guidi suoi discendenti, quando si feciono
            cittadini di Firenze, e poi le venderono a' Cerchi neri, uno casato di Firenze; e da la
            detta porta fu uno borgo infino a San Piero Maggiore, al modo di Roma, e da quella porta
            seguirono le mura in verso il Duomo, come tiene oggi la grande ruga che va a San
            Giovanni infino al vescovado; e ivi avea un'altra porta che·ssi chiamava porta del
            Duomo, e chi·lla chiamò porta del vescovo; e di fuori di quella porta fue edificata la
            chiesa di Santo Lorenzo, al modo ch'è in Roma San Lorenzo fuor le mura; e dentro a
            quella porta è San Giovanni, siccome in Roma San Giovanni Laterano. E poi conseguendo
            come a Roma, da quella parte <add resp="ed">fecero</add> Santa Maria Maggiore; e poi da
            Sa·Michele Berteldi infino alla terza porta di San Brancazio, ove sono oggi le case de'
            Tornaquinci; e Santo Brancazio era fuori della città, e apresso San Paolo, a modo di
            Roma, da l'altro lato della città incontro a San Piero, come in Roma. E poi dalla detta
            porta di San Brancazio conseguendo ov'è oggi la chiesa di Santa Trinita ch'era fuori
            delle mura, e ivi presso ebbe una postierla chiamata Porta Rossa, che ancora a' nostri
            tempi la ruga ha ritenuto il nome. E poi si volgieno le mura ove sono oggi le case degli
            Scali per la via di Terma infino in porte Sante Marie, passato alquanto Mercato Nuovo, e
            quella era la quarta mastra porta, la quale era allo incontro delle case che sono oggi
            degl'Infangati dall'una parte, e di sopra alla detta porta era la chiesa di Santa Maria
            chiamata Sopra porta, che poi quando si disfece la detta porta, cresciuta la città, si
            trasmutò la detta chiesa dov'è oggi. E 'l borgo di Santo Apostolo era di fuori della
            città, e così Santo Stefano, al modo di Roma; e di là da Santo Stefano, in sulla fine
            della ruga mastra di porta Santa Maria, fecero e edeficarono uno ponte con pile di
            macigni fondato in Arno, che poi fu chiamato il ponte Vecchio, e è ancora; e fu assai
            più stretto che nonn–è ora, e fu il primo ponte che si facesse in Firenze. E dalla porta
            di Santa Maria seguieno le mura infino al castello Altrafonte, ch'era in sul corno della
            città sopra il fiume d'Arno, seguendo poi dietro a la chiesa di San Piero Scheraggio,
            che così si chiamava per uno fossato, overo fogna, che ricoglieva quasi tutta l'acqua
            piovana della città ch'andava in Arno, che·ssi chiamava lo Scheraggio. E dietro alla
            chiesa di San Piero Scheraggio avea una postierla che·ssi chiamava porta Peruzza, e di
            là seguivano le mura per la grande ruga infino alla via del Garbo, e ivi avea un'altra
            postierla; e poi dietro alla Badia di Firenze ritornavano le mura a la porta San Piero.
            E di così piccolo sito si rifece la nuova Firenze con buone mura e spesse torri, con
            quattro porte mastre; ciò sono dette porta San Piero, porta del Duomo, porta San
            Brancazio, e porta Santa Maria, le quali erano quasi inn–una croce; e in mezzo della
            città era Santo Andrea, al modo com'è in Roma, e Santa Maria in Campidoglio; e quello
            ch'è oggi Mercato Vecchio era il mercato di Campidoglio, al modo di Roma. E la città era
            partita in quartieri, ciò sono le dette quattro porte; ma poi quando si crebbe la città,
            si recòe a sei sesti, siccome numero perfetto, che s'agiunse il sesto d'Oltrarno dapoi
            che s'abitò; e disfatta la porta di Santa Maria, si levò il nome, e si divise come vae
            la mastra strada; e dall'una parte si fece il sesto di San Piero Scheraggio, e
            dall'altra parte quello di Borgo; ed alle tre prime parti rimase il nome di sesti,
            siccome hanno infino a' nostri tempi. E feciono capo il sesto d'Oltrarno, acciò che
            andasse in oste colla 'nsegna del ponte, e poi San Piero Scheraggio colla 'nsegna del
            carroccio, il quale carroccio di marmi fu recato da Fiesole, ed è nella fronte della
            detta chiesa di San Piero; e poi Borgo colla insegna del becco, imperciò che in quello
            sesto stavano tutti i beccari e di loro mestiere, e erano a que' tempi molto innanzi
            nella città; San Brancazio appresso colla insegna della branca di leone, per lo nome; e
            porta del Duomo apresso colla insegna del Duomo; e porta San Piero da sezzo colla
            insegna delle chiavi. E dove fu de' primi sesti abitati in Firenze, fu messo a l'andare
            dell'oste a la dietroguardia imperciò che in quello sesto sempre aveva la migliore
            cavalleria e gente d'arme della città anticamente.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come Carlo Magno venne in Firenze e brivileggiolla, e fece fare Santo
              Appostolo.</p>
          </argument>
          <p>Rifatta la nuova città di Firenze nel piccolo spazio e forma, e nel tempo che detto è
            adietro, i capitani che v'erano per lo 'mperadore e per lo Comune di Roma l'ordinaro di
            popolare di gente, e come anticamente alla prima edificazione di Firenze, l'ordine fu
            fatto a Roma, che delle migliori schiatte de' Romani nobili e popolari vi dovessero
            rimanere per cittadini in Firenze, così fu fatto alla seconda reparazione, e fu dato a
            ciascuno ricca posessione. E troviamo per le croniche di Francia che poi che·lla città
            di Firenze fu rifatta per lo modo che detto è, Carlo Magno imperadore e re di Francia,
            partitosi di Roma e tornandosi oltramonti, soggiornò in Firenze, e fece e tenne gran
            festa e solennità il dì della Pasqua della Resurressione, gli anni di Cristo VIIIcV, e
            fece in Firenze assai cavalieri, e fece fondare la chiesa di Santo Appostolo in Borgo, e
            quella dotò riccamente a onore di Dio e di santi appostoli; e alla sua partita di
            Firenze brivileggiò la città, e fece franco e libero il Comune e' cittadini di Firenze,
            e tre miglia d'intorno, sanza pagare niuna taglia o spesa, salvo danari XXVI per
            focolare ciascuno anno. E per simile modo fece franchi tutti i cittadini d'intorno che
            dentro volessero tornare ad abitare, e' forestieri; per la qual cosa molti vi tornaro ad
            abitare; e in piccolo tempo per lo buono sito e agiato luogo, per lo fiume, e per lo
            piano, la detta piccola Firenze fu bene popolata e forte di mura e di fossi pieni
            d'acqua. E ordinaro che·lla detta città si reggesse e governasse al modo di Roma, cioè
            per due consoli e per lo consiglio di cento sanatori; e così si resse gran tempo, come
            apresso farà menzione. Bene ebbono lungo tempo i detti cittadini di Firenze molto
            affanno e guerra, sì per gli Fiesolani, ch'erano loro così di presso nemici, e sempre
            s'adastiavano, e erano in continua guerra insieme, e apresso per la venuta che' Saracini
            feciono in Italia al tempo degl'imperadori franceschi, come adietro è fatta menzione,
            che molto aflissono il paese, e poi per le diverse mutazioni ch'ebbe Roma e tutta
            Italia, sì per le discordie de' papi, e sì degl'imperadori italiani, i quali furono in
            continua guerra colla Chiesa. Per la qual cosa il nome della città di Firenze e la sua
            forza stette per ispazio di CC anni sanza potersi dilatare o crescere, stando ne' suoi
            piccoli termini. Ma con tutta la guerra e fatica, sempre multiplicava in popolo e in
            forza, e poco curavano la guerra de' Fiesolani, od altra aversitade di Toscana; che con
            tutto che·lla sua forza e signoria si stendesse poco di fuori della città, però che 'l
            contado era tutto incastellato e occupato da nobili e possenti che non obbedieno la
            città, e tali erano colla città di Fiesole, pure la città dentro era unita de'
            cittadini, e era forte di sito e di mura e di fossi pieni d'acqua, e dentro a la detta
            piccola città ebbe in poco tempo appresso più di CL torri di cittadini, d'altezza di CXX
            braccia l'una, sanza quelle della città; e per l'altezza delle molte torri ch'erano
            allora in Firenze si dice ch'ella si mostrava da lungi e di fuori la più bella e
            rigogliosa città del suo piccolo sito che si trovasse; e in questo spazio di tempo fu
            molto bene abitata, e piena di palagi e di casamenti e grande popolo, secondo il tempo
            d'allora. Lasceremo ora alquanto de' fatti di Firenze, e brievemente racconteremo
            gl'imperadori italiani che regnarono in que' tempi, apresso la vacazione de' Franceschi,
            che·cc'è di nicessità, imperciò che per la loro signoria molte mutazioni ebbe in Italia,
            tornando poi a nostra materia.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come e perché lo 'mperio di Roma tornò agl'Italiani.</p>
          </argument>
          <p>Come noi avemo detto dinanzi, lo 'mperio di Roma durò alla signoria de' Franceschi
            intorno di C anni, nel quale tempo ebbe VII imperadori franceschi da Carlo Magno infino
            ad Arnolfo, che fu la fine de' Franceschi; e per cagione delle loro discordie venne meno
            la loro potenzia, e di Francia e d'Alamagna, com'è fatta menzione. E perché non poteano
            aiutare la Chiesa e' Romani dalle ingiurie e forze de' possenti Lombardi, sì ordinaro
            per dicreto che·lla degnità dello 'mperio non fosse più de' Franceschi, ma tornasse
            agl'Italiani. E 'l primo imperadore italiano fu Luigi figliuolo del re di Puglia, nato
            per madre della figliuola di Luigi secondo imperadore che fu de' Romani e re di Francia,
            onde adietro è fatta menzione. Questi fu coronato negli anni di Cristo VIIIIcI, e regnò
            VI anni. Questo Luis ebbe battaglie con Berlinghieri che signoreggiava allora in Italia,
            e cacciollo di signoria; ma poi il detto Luis fu preso a Verona e fue accecato, e 'l
            detto Berlinghieri fu rimesso in signoria, e fatto imperadore in Italia, e regnò IIII
            anni, e molte battaglie ebbe co' Romani, e fu prode in arme. E al suo tempo fu il primo
            re de' Romani in Alamagna, apresso la signoria de' Franceschi, ch'ebbe nome Currado di
            Sasogna, sicché l'uno regnava in Italia, e l'altro in Alamagna. E in questo tempo i
            Saracini passaro in Italia, e guastaron Puglia e Calavra, e sparsonsi guastando per
            molte parti d'Italia infino a Roma; ma ivi da' Romani furono contastati e sconfitti, e
            tornarsi in Puglia. Dopo il detto Currado regnò in Alamagna Arrigo suo figliuolo duca di
            Sassogna, il quale fu padre del primo Otto, il primo imperadore d'Alamagna che
            signoreggiasse in Italia, e fosse per lo papa consagrato, siccome innanzi farà menzione.
            Dopo il primo Berlinghieri detto di sopra che fu imperadore italiano imperiò il secondo
            Berlinghieri suo figliuolo VIIII anni. In questo tempo papa Giovanni decimo di
            Tosigliano con Alberigo marchese suo fratello andaro in Puglia contro a' Saracini, e
            co·lloro ebbono battaglia al fiume del Gariliano, e bene aventurosamente gli
            sconfissono, e cacciaro di Puglia. Poi tornati a Roma, discordia nacque tra 'l papa e 'l
            detto marchese, onde il marchese fu cacciato di Roma, il quale per cruccio mandò suoi
            ambasciadori agli Ungari, e fecegli passare in Italia; i quali con grande multitudine
            venuti, quasi tutta Toscana e terra di Roma distrussono e guastarono, uccidendo maschi e
            femmine, e ogni tesoro portarono via; ma poi da' Romani furono cacciati, e ogni anno per
            vendetta per gli Romani s'andava in Ungheria a guerreggiargli. E appresso regnò Lottieri
            in Italia VII anni, e al suo tempo fu grande discordia e guerra in Italia, e la città di
            Genova fu presa e distrutta da' Saracini d'Africa negli anni di Cristo VIIIIcXXXII, e
            uccisono e presono gli uomini, e tutto il loro tesoro e cose ne portaro in Africa. E
            l'anno dinanzi che' Saracini passassero apparve in Genova una fontana che largamente
            gittò sangue, il quale fu segno de la loro futura distruzione. Apresso Lottieri regnò
            imperadore in Italia il terzo Berlinghieri con Alberto suo figliuolo XI anni. Questi
            furono Romani, e signoreggiaro aspramente Italia; e prese Alunda imperadrice, moglie che
            fu di Lottieri imperadore suo anticessore, e misela in pregione, acciò che non si
            maritasse a signore che gli togliesse lo 'mperio e la signoria per lo suo eretaggio.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come Otto primo di Sassogna passò in Italia a richesta della Chiesa, e
              abatté la signoria degl'imperadori italici.</p>
          </argument>
          <p>Ma Otto re d'Alamagna a richiesta del papa e della Chiesa, per le discordie del detto
            Berlinghieri, e de' Romani, e de' tiranni d'Italia, si mosse d'Alamagna passando in
            Italia con grande potenza, e cacciò dello 'mperio Berlinghieri, e trasse di pregione la
            detta imperadrice, e isposolla a moglie nella città di Pavia, la quale donna fue di
            grande bellezze; ma poi il detto Berlinghieri tornò nella grazia d'Otto e rendégli la
            signoria di Lombardia, salvo la Marca Trivigiana, e Verona, e Aquilea che ritenne a sé,
            e tornossi in Alamagna. E di là ebbe il detto Otto molte battaglie cogli Ungari e
            sconfissegli, e vinsegli e recò a sua signoria. Ma dimorando lui in Alamagna, poi il
            detto Alberto figliuolo di Berlinghieri per sua signoria e forza, col séguito de' nobili
            e possenti Romani, fece fare papa Ottaviano suo figliuolo, che fu nomato papa Giovanni
            duodecimo, il quale fu uomo di mala vita, tegnendo piuvicamente le femmine, e cacciava e
            uccellava come uomo laico, e più cose ree e furiose fece; per la qual cosa i cardinali e
            'l chericato di Roma, e' prencipi d'Italia, per la vergogna che 'l detto papa Giovanni
            facea a santa Chiesa, e Berlinghieri dall'altra parte facea le ree opere in Lombardia,
            mandarono ambasciadori sagretamente per lo detto Otto re in Alamagna, che passasse
            ancora in Italia a correggere la Chiesa, e adirizzare lo 'mperio, che Berlinghieri e
            Alberto guastavano; il quale Otto con grande potenzia venne in Lombardia, e prese il
            detto Berlinghieri, e mandollo in pregione in Baviera, e quivi vilmente finì sua vita. E
            Alberto si fuggì d'Italia per paura d'Otto, e il suo figliuolo papa Giovanni fu
            disposto; e nel detto Berlinghieri e Alberto suo figliuolo finì lo 'mperio agl'Italici,
            il quale per VI imperadori era durato LIIII anni, poi che vacarono i Franceschi, e mai
            poi non fu nullo imperadore d'Italia; e tornò lo 'mperio agli Alamanni, come innanzi
            faremo menzione; e ciò fu negli anni di Cristo intorno di VIIIIcLV. In quello tempo che
            regnarono nello 'mperio i Franceschi, e poi gl'Italiani, apresso la morte del buono
            Carlo Magno, molte diverse mutazioni ebbe nella Chiesa, che talora furono due papi a
            un'ora, e talora tre; e cacciando l'uno l'altro, e faccendo morire, e talora accecare,
            per la forza ch'aveano l'uno più che·ll'altro, chi dallo 'mperadore che regnava, e chi
            da' possenti Romani e dagli altri tiranni d'Italia, onde grande tempo fu in tribolazione
            e in iscisma la Chiesa; e con questo molte guerre, disensioni e battaglie ebbe per tutta
            Italia in diversi tempi. Per la qual cosa lo stato e la signoria de' Romani venne ogni
            dì calando e diminuendo, onde la nostra città di Firenze, ch'era camera de' Romani e
            dello 'mperio, per le sopradette guerre e aflizzioni non potea spirare né mostrare sue
            forze in tutto il detto tempo, però che i Fiesolani nemici di loro così vicini sempre
            teneano cogl'imperadori e cogli altri signori e tiranni ch'erano ribegli e nimici della
            Chiesa e de' Romani; e' Fiesolani la città di Firenze continuo faceano guerreggiare e
            guerreggiavano, acciò che Firenze non potesse né crescere né sopramontare a·lloro. Ma
            come piacque a·dDio, con tutta la guerra de' Fiesolani, e degli altri imperadori, e
            ribelli de' Romani, la città di Firenze sempre cresceva a poco a poco e multiplicava, e
            Fiesole venia calando e diminuendo, e molta buona gente di Fiesole lasciaro l'abitare
            della città del poggio, e tornaro a l'agio del piano e del fiume ad abitare in Firenze,
            imparentandosi co' Fiorentini; e maggiormente quando cessò la signoria degli imperadori
            italiani e tornò agl'imperadori d'Alamagna, i quali erano fedeli e divoti di santa
            Chiesa, e abattero i tiranni di Toscana e di Lombardia; e in quegli tempi la città di
            Firenze crebbe e allargossi assai, e vinse per ingegno di guerra la città di Fiesole, e
            disfecela, come innanzi farà menzione. Lasceremo al presente a parlar di ciò, infino che
            tempo sarà, e cominceremo il quinto libro, come lo 'mperio di Roma tornò agli Alamanni,
            e quegli che regnaro per gli tempi, e quello che fecero, mischiandovi tuttora le storie
            e' fatti de' Fiorentini, come incorsono nella loro signoria, che ne fia di nicessità a
            volerle dirittamente ritrarre e raccontare.</p>
        </div2>
      </div1>
      <div1 type="libro">
        <head>LIBRO QUINTO</head>
        <argument>
          <p rend="italic">Qui comincia il quinto libro: come la lezione dello 'mperio di Roma venne
            agli Alamanni, e come Otto primo di Sassogna fu consegrato imperadore.</p>
        </argument>
        <div2 type="capitolo">
          <head>I</head>
          <p>Regnando nel papato Giovanni duodecimo figliuolo d'Alberto imperadore, come adietro è
            fatta menzione, e guastando la Chiesa per le sue ree opere, fue per parte de' cardinali
            rimandato per Otto re d'Alamagna per levare il detto papa di signoria, e fare lui
            imperadore; per la qual cosa il detto papa, sappiendo ciò, a Giovanni suo diacano
            cardinale ch'avea ordinato ciò e trattato fece mozzare il naso, e a un altro Giovanni
            soddiacano ch'ave' scritto le lettere fece tagliare la mano. Per la qual cosa, e per le
            pessime opere di Berlinghieri e d'Alberto, faceano in Lombardia e in Toscana, Otto con
            tutta sua forza passò ancora in Italia, e abatté al tutto la signoria de' detti
            imperadori in Lombardia, come in parte fu detto dinanzi. E poi venne in Toscana, e da'
            Lucchesi e da' Fiorentini fu ricevuto onorevolemente, e soggiornò assai in Lucca, e
            alquanto in Firenze; poi se n'andò a Roma, e da' Romani fu ricevuto a grande gloria e
            triunfo; il quale giunto a Roma, fece disporre e cacciare del papato il detto Giovanni
            papa, il quale poi morì vilmente e in avolterio, e fece eleggere papa Leone ottavo, il
            quale per la malvagità de' Romani fece decreto che niuno papa fosse fatto sanza
            l'asentimento dello 'mperadore. E veggendo il papa e tutto il chericato che·lla Chiesa
            non si potea difendere, né avere sua libertà per la retà de' malvagi Romani e de'
            tiranni d'Italia che·ll'occupavano, sanza l'aiuto e forza degli Alamanni, e conoscendo
            la bontà e valore e potenzia del detto Otto re, per dignissimo fue per lo popolo di Roma
            e per la Chiesa eletto imperadore, e consegrato e coronato in Roma dal detto papa Leone
            a grande gloria, negli anni di Cristo VIIIIcLV, il quale fece molti doni a santa Chiesa.
            Questo Otto fu di Sassogna, e regnò imperadore XII anni, faccendo grandi e buone opere
            in esaltamento della Chiesa e dello 'mperio, e pacificò tutta Italia; e ciò fatto, si
            tornò in Alamagna colla sua moglie Alunda, della quale avea avuto uno figliuolo, ch'ebbe
            nome simigliante al padre Otto secondo. Ma tornato lui in Alamagna, per gli malvagi
            Romani fu disposto papa Leone, e feciono papa Benedetto V, della qual cosa, sappiendolo
            Otto, molto isdegnato e crucciato tornòe a Roma con sua forza, e assediolla; per la qual
            cosa i Romani per avere sua pace gli rendero preso il detto Benedetto papa, e rimise in
            sedia Leone, che prima era stato papa, e tornossi in Alamagna, e menonne il detto
            Benedetto, il quale morì vilmente. E dopo molte pietose e buone opere, e fatti ricchi
            monasterii, il detto Otto si morì in Alamagna. Questo Otto amendò molto tutta Italia, e
            mise in pace e buono stato, e abatté le forze de' tiranni; e al suo tempo assai de' suoi
            baroni rimasono signori in Toscana e in Lombardia. Intra gli altri fu il cominciamento
            de' conti Guidi, il quale il primo ebbe nome Guido, che 'l fece conte Palatino, e
            diedegli il contado di Modigliana in Romagna; e poi i suoi discendenti furono quasi
            signori di tutta Romagna, infino che furono cacciati di Ravenna, e tutti morti dal
            popolo di Ravenna per loro oltraggi, salvo uno picciolo fanciullo ch'ebbe nome Guido,
            sopranomato Sangue, per gli suoi che furono tutti in sangue morti; il quale poi per lo
            'mperadore Otto quarto fu fatto signore in Casentino, e questi fu quegli che tolse per
            moglie in Firenze la contessa Gualdrada, figliuola che fu del buono messere Bellincione
            Berti de' Ravignani onorevole cittadino di Firenze. Ancora troviamo che 'l detto Otto
            primo soggiornava in Firenze quando andava e tornava a Roma, e mise amore e piacquegli
            la città, e perch'era stata sempre figliuola della città di Roma e fedele allo 'mperio,
            sì·lla favorò e brivileggiò, e dielle infino in sei miglia di contado. E quando tornò in
            Alamagna, de' suoi baroni vi rimasero e furono cittadini; e intra gli altri fu quegli
            ch'ebbe nome Uberto, onde si dice che nacque la casa e progenia degli Uberti, e per suo
            nome così fu nomata; e un altro barone ch'ebbe nome Lamberto, che si dice che discesono
            i Lamberti: questo però non affermiamo; e più altri di sua gente de' migliori baroni, e
            di quegli d'Otto secondo, rimasono in Toscana in signoria, onde poi sono stratti molti
            lignaggi in Firenze di gentili uomini, e molte terre d'Italia. Questo Otto primo
            brivileggiò i Lucchesi che potessero battere moneta d'oro e d'ariento, e però la loro
            moneta è improntata del suo nome. Dapoi che morì Otto primo fu fatto imperadore Otto
            secondo suo figliuolo, il quale regnò XV anni. Al tempo di questo Otto uno papa Giovanni
            tredecimo, che·ll'avea coronato, fue preso da Piero prefetto di Roma e messo in Castello
            Santo Angelo, e poi si fu cacciato in Campagna; ma il detto Otto il rimise in sedia, e
            molti Romani che di ciò ebbono colpa fece morire di mala morte, e molti ne mandò presi
            in Sassogna. Al tempo di costui i Saracini e' Greci presono Calavra, il quale andò loro
            incontro con grande oste di Romani, e Tedeschi, e Lombardi, e Pugliesi; ma per mala
            condotta, e perché i Romani e' Beneventani si fuggiro, fue sconfitto con grande danno
            de' Cristiani, e egli preso da' corsali greci; ma per ingegno e promesse si fece menare
            in Cicilia; essendovi arrivato co·lloro, essendo conosciuto, tutti gli fece morire di
            mala morte. E poi il detto Otto assediò Benivento, e prese la terra e guastolla per lo
            loro tradimento, e trassene il corpo di santo Bartolomeo appostolo, e recollo a Roma per
            portarlo in Sassogna; ma tornato a Roma morìo poco appresso, e nell'isola di Roma lasciò
            il detto corpo di santo Bartolomeo.</p>
        </div2>
        <div2 type="capitolo">
          <head>II</head>
          <argument>
            <p rend="italic">Del terzo Otto imperadore, e del marchese Ugo che fece la Badia di
              Firenze.</p>
          </argument>
          <p>Dopo la morte del secondo Otto fue eletto imperadore Otto terzo suo figliuolo, e
            coronato per papa Gregorio quinto negli anni di Cristo VIIIIcLXXVIIII, e regnò questo
            Otto XXIIII anni. Poi che fue incoronato andòe in Puglia in pellegrinaggio al Monte
            Santo Angelo, e poi si tornò per la via di Francia in Alamagna, lasciando Italia in
            buono stato e pacefico. Ma lui tornato in Alamagna, Crescenzo consolo e signore di Roma
            cacciò il detto Gregorio del papato, e misevi uno Greco, ch'era vescovo di Piagenza,
            molto savio; ma sentendo ciò Otto imperadore, molto crucciato con sua forza tornò in
            Italia, e assediò in Roma il detto Crescenzo e 'l suo papa in Castello Santo Angelo, che
            là entro s'erano fuggiti; il quale per assedio ebbe il detto castello, e Crescenzo fece
            dicollare, e papa Giovanni XVI trarre gli occhi e tagliare le mani, e rimise in sedia il
            suo papa Gregorio che di nazione era suo parente; e lasciando Roma e Italia in buono
            stato, si tornò in suo paese in Alamagna, e di là morì bene aventurosamente. Col detto
            Otto terzo venne in Italia il marchese Ugo: credo che fosse marchese di Brandimborgo,
            però che in Alamagna nonn–ha altro marchesato. A costui piacque sì la stanza di Toscana,
            spezialmente de la nostra città di Firenze, ch'egli ci fece venire la moglie, e in
            Firenze fece suo dimoro, sì come vicario d'Otto imperadore. Avenne, come piacque a·dDio,
            ch'andando lui a una caccia nella contrada di Bonsollazzo, per lo bosco si smarrì da sua
            gente, e capitò, a la sua avisione, a una fabbrica dove s'usa di fare il ferro. Quivi
            trovando uomeni neri e sformati che in luogo di ferro parea che tormentassono con fuoco
            e con martella uomeni, domandò che ciò era. Fugli detto ch'erano anime dannate, e che a
            simile pena era condannata l'anima del marchese Ugo per la sua vita mondana, se non
            tornasse a penitenzia; il quale con grande paura si raccomandòe a la vergine Maria, e
            cessata la visione, rimase sì compunto di spirito, che tornato in Firenze, tutto suo
            patrimonio d'Alamagna fece vendere, e ordinò e fece fare sette badie: la prima fu la
            Badia di Firenze a onore di santa Maria; la seconda quella di Bonsollazzo, ove vide la
            visione; la terza fece fare ad Arezzo; la quarta a Poggibonizzi; la quinta alla Verruca
            di Pisa; la sesta a la Città di Castello; l'ultima fu quella di Settimo: e tutte queste
            badie dotò riccamente, e vivette poi colla moglie in santa vita, e nonn–ebbe nullo
            figliuolo, e morì nella città di Firenze il dì di santo Tommaso gli anni di Cristo MVI,
            e a grande onore fu soppellito alla Badia di Firenze. E vivendo il detto marchese Ugo,
            fece in Firenze molti cavalieri della schiatta de' Giandonati, de' Pulci, de' Nerli, de'
            conti da Gangalandi, e di quegli della Bella, i quali tutti per suo amore ritennero e
            portarono l'arme sua adogata rossa e bianca con diverse intransegne.</p>
        </div2>
        <div2 type="capitolo">
          <head>III</head>
          <argument>
            <p rend="italic">De' VII prencipi d'Alamagna ch'hanno a eleggere lo 'mperadore.</p>
          </argument>
          <p>Morto Otto il terzo, per cagione che·llo 'mperio era andato per lignaggio in tre Otti,
            l'uno figliuolo dell'altro, si parve a Sergio papa quarto, e a' cardinali, e a' prencipi
            di Roma che·llo 'mperio fosse alla lezione degli Alamanni, imperciò ch'erano possenti
            genti, e grande braccio del Cristianesimo; ma che d'allora innanzi lo 'mperio andasse
            per elezione del più degno, confermandosi poi per la Chiesa, essendo aprovato degno: e
            furono per dicreto ordinati sette lettori dello 'mperio in Alamagna, e ch'altri non
            potesse degnamente essere eletto imperadore, se non per gli detti prencipi. Ciò furono
            l'arcivescovo di Maganza cancelliere d'Alamagna, l'arcivescovo di Trievi cancelliere in
            Gallia, l'arcivescovo di Cologna cancelliere in Italia, il marchese di Brandimborgo
            camerlingo, il duca di Sassogna che gli porta la spada, e 'l conte Palatino del Reno che
            oggi succede per retaggio al duca di Baviera, e servelo a tavola del primo messo, e 'l
            re di Boemme che 'l serve della coppa: e sanza lui consentire non vale la lezione. E
            fecesi dicreto che per cagione che gli Alamanni aveano tutta la lezione dello 'mperio
            d'Alamagna, non potesse essere papa o cardinale, per levare le disensioni del papato; ma
            non s'attenne. E imperò che, dapoi che·llo 'mperio venne al tutto agli Alamanni, sì
            seguiremo omai d'imperadore in imperadore, e simile de' papa, quanto regnò ciascuno, e
            brievemente le sue operazioni, imperciò che in questi tempi la nostra città di Firenze
            cominciò ad avere stato e potenzia per le revoluzioni de' detti imperadori; e per le
            disensioni che talora ebbono col papa e colla Chiesa, molte mutazioni e parti ebbe nella
            nostra città di Firenze, come innanzi per gli tempi faremo menzione ordinatamente. E
            ancora n'è di nicessità di fare memoria degli re di Francia e di Puglia, imperciò che
            molto si mischia la loro signoria alla nostra materia per le novità che seguiranno
            appresso; e però in brieve per lo primo capitolo ne faremo menzione.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Della progenia delli re di Francia che discesono d'Ugo Ciappetta.</p>
          </argument>
          <p>Ugo Ciappetta, come addietro facemmo menzione, fallito i·lignaggio di Carlo Magno, fu
            re di Francia nelli anni di Cristo VIIIIcLXXXVII. Questo Ugo fu duca d'Orliens (e per
            alcuno si scrive che fur sempre i suoi antichi e duchi e di grande lignaggio), figliuolo
            d'Ugo il Grande, e nato per madre della serocchia d'Otto primo della Magna; ma per gli
            più si dice che 'l padre fu uno grande e ricco borgese di Parigi stratto di nazione di
            bucceri, overo mercatante di bestie; ma per la sua grande ricchezza e potenzia, vacato
            il ducato d'Orliens, e rimasene una donna, sì l'ebbe per moglie, onde nacque il detto
            Ugo Ciappetta, il quale fu molto savio e possente, e reame di Francia tutto si governava
            per lui; e fallito i·legnaggio di Carlo Magno, come fatta è menzione, si fece fare re, e
            regnò XX anni. Questo Ugo Ciappetta e suo legnaggio sempre portarono il campo azzurro e
            fioredaliso d'oro, e truovasi che Carlo Magno portò mezza l'arme dello 'mperio, cioè il
            campo ad oro e l'aguglia nera, e l'altra metà fioridaliso; ma in San Donigi di Francia
            si trovarono insegne vecchie reali, il campo azzurro con ispronelle ad oro; non si sa se
            furono del legnaggio di Carlo, o de' primi re venuti di Siccambria. Apresso Ugo
            Ciappetta regnò Uberto suo figliuolo XII anni, e fu uno grande cherico inniscrittura, e
            molto cattolico e santo. Poi regnò Arrigo suo figliuolo XXX anni; e poi regnò Filippo
            suo figliuolo XLVIIII anni; poi regnò Luis il Grosso suo figliuolo XXXI anno; poi regnò
            Luis il Pietoso suo figliuolo XLIII anni, e fu col nome il fatto, pietoso e buono, e con
            tutte le virtù. Questi ebbe per moglie la contessa di Ciarte, la qual fu discesa
            de·legnaggio di Carlo Magno, imperò che fu nata della casa di Normandia, della qual
            donna ebbe uno figliuolo ch'ebbe nome Filippo il Bornio, il quale regnò XLIIII anni.
            Questo Filippo fu uomo di grande valore, e molto acrebbe il reame. Prima il conte di
            Fiandra, che·ll'avea levato a' fonti, co li più de' baroni di Francia si rubellò; il
            quale per suo senno e prodezza tutti gli ridusse a sua signoria, e per lo detto fallo
            tolse al conte di Fiandra Vermandosi e Piccardia. Questo Filippo andò al conquisto
            d'oltremare col re Riccardo d'Inghilterra, e vinse Acri in Soria; poi ebbe discordia col
            re Riccardo per moneta che gli avea prestata al passaggio, onde avea pegno la duchea di
            Normandia per CC<hi rend="sup">M</hi> di libbre di parigini; e quando la venne a
            ricogliere, non volle il re di Francia altro che parigini piccioli, come dicea la carta;
            e non potendosi trovare al termine, si trasattò Normandia, e recolla a sua sugezzione,
            onde grande guerra fu poi tra·lloro, che 'l detto re Riccardo s'allegò contra il re
            Filippo con Ferrante conte di Fiandra, e con Otto quarto re de' Romani; il quale, in uno
            medesimo giorno, Filippo re combatté col detto Otto e Ferrante al ponte al Bovino in
            Fiandra, e sconfissegli, e prese Ferrante, e Otto si fuggì; e Luis figliuolo del detto
            re Filippo ebbe battaglie in Paito contro al re d'Inghilterra e altri baroni, e
            sconfissegli, e recò sotto la sua signoria Paito, Guascogna, Torena, e Angieri, e
            Chiermonte; alla fine lasciò grande tesoro per limosina alla terra d'oltremare, e morì
            negli anni di Cristo MCCXVI. Apresso Filippo il Bornio regnò il detto Luis suo figliuolo
            tre anni. Questo Luis ebbe quattro figliuoli della reina Biancia figliuola del re di
            Spagna: il primo fu il buono re santo Luis che succedette a·llui re di Francia; il
            secondo Ruberto il primo conte d'Artese; il terzo fu Alfarante che fu conte di Pittieri
            e di Lanzone; il quarto fu il buono Carlo conte d'Angiò e poi di Proenza, e poi per suo
            valore e prodezza fu re di Cicilia e di Puglia, come innanzi farà menzione la storia al
            trattato di Federigo imperadore e di Manfredi re suo figliuolo. Il detto santo re Luis
            regnò XLVIII anni, e sconfisse il re d'Inghilterra e 'l conte della Marcia, e andò
            oltremare a Damiata, e là preso alla Mensura con Carlo suo fratello, e morìvi il conte
            d'Artese, e ricomperarsi dal soldano grande tesoro; e poi fu al passaggio di Tunisi, e
            là morì santamente gli anni di Cristo MCCLXX. Dopo il re santo Luis regnò Filippo suo
            figliuolo XIIII anni, e questi fu quegli che fece il passaggio in Araona, e là morì.
            Questo re Filippo ebbe della figliuola del re d'Araona due figliuoli: il primo fu
            Filippo il Bello, il quale fu il più bello Cristiano che·ssi trovasse al suo tempo
            (questi regnò re in Francia XXVIII anni a' nostri tempi); l'altro fu Carlo di Valois,
            detto Carlo Sanzaterra, che assai mutazioni fece a la nostra città di Firenze, come
            innanzi al suo tempo farà menzione. Questo re Filippo il Bello ebbe tre figliuoli: il
            primo fu Luis re di Navarra per retaggio della madre; il secondo Filippo conte di
            Pittieri; il terzo Carlo conte della Marcia; e morto il padre negli anni di Cristo
            MCCCXV, furono tutti e tre re di Francia l'uno apresso l'altro in picciolo tempo. Avemo
            raccontato sì per ordine gli re di Francia e di Puglia discesi de·legnaggio d'Ugo
            Ciappetta, perché contando le nostre storie di Firenze, e dell'altre province e terre
            d'Italia, si possono meglio intendere. Lasceremo de' Franceschi, e torneremo a nostra
            materia degl'imperadori di Roma e de' fatti di Firenze.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come Arrigo primo fu fatto imperadore.</p>
          </argument>
          <p>Dapoi che fu morto il terzo Otto imperadore gli elettori della Magna si elessono nello
            'mperio Arrigo primo duca di Baviera; e questi fu stratto del legnaggio di Carlo Magno,
            sì come adietro facemmo menzione, e ciò fu negli anni di Cristo MIII, e regnò XII anni e
            VI mesi bene aventurosamente in ogni battaglia contro a' suoi nemici in Alamagna, e in
            Buemmia, e in Italia, e fece tornare alla fede di Cristo Stefano re d'Ungheria e tutto
            suo reame, e dégli per moglie la serocchia. Questi fu il primo Arrigo imperadore, ma il
            secondo fu re della Magna; e però si scorda la cronica nel nomare gli Arrighi; ove dice
            IIII vuole dire III, così lo terzo secondo, quanto allo 'mperio. Questo Arrigo e la sua
            moglie, ch'ebbe nome santa Cunegonda, stettero e conservaro insieme virginitade, overo
            castitade, e molti miracoli feciono dopo la loro morte. Questo imperadore e la detta sua
            moglie stettero in Firenze, e feciono reedificare la chiesa di Santo Miniato, siccome
            adietro facemmo menzione. Lasceremo alquanto a raccontare gli 'mperadori, e torneremo a
            nostra materia de' fatti di Firenze, come ne' detti tempi, e con volontà del detto
            imperadore Arrigo, i Fiorentini presono e abbatterono la città di Fiesole, e crebbesi la
            città di Firenze.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come al tempo del detto Arrigo i Fiorentini presono la città di
              Fiesole, e feciolla disfare.</p>
          </argument>
          <p>Ne' detti tempi, regnando imperadore Arrigo primo, quegli della città di Firenze erano
            molto cresciuti di gente e di podere secondo il loro piccolo sito, e massimamente per lo
            favore e aiuto d'Otto primo imperadore, e del secondo e terzo Otto suo figliuolo e
            nipote, che sempre favoreggiarono la città di Firenze; e come la città di Firenze
            cresceva, la città di Fiesole sempre calava, avendo al continuo guerra e nimistà
            insieme; ma per lo forte sito e fortezza di mura e di torri che avea la città di
            Fiesole, invano si travagliavano i Fiorentini di conquistarla, con tutto che fossero più
            genti, e di maggiore amistà e aiuto, anzi erano continuo guerreggiati da' Fiesolani. Ma
            veggendo ciò i Fiorentini, che per forza no·lla poteano aquistare, sì·ssi intreguarono
            co' Fiesolani, e lasciarono il guerreggiare tra·lloro; e di triegua in triegua si
            cominciarono a dimesticare insieme, e usare l'uno cittadino nella città dell'altro, e
            imparentarsi insieme, e picciola guardia facea l'uno dell'altro. I Fiorentini veggendo
            che·lla loro città di Firenze nonn–avea podere di fare grande montata, avendo sopra capo
            sì fatta fortezza com'era la città di Fiesole, provedutamente e segretamente una notte
            misono aguato di loro gente armati da più parti di Fiesole. I Fiesolani essendo
            assicurati da' Fiorentini e non prendendosi guardia, la mattina della loro festa
            principale di santo Romolo, aperte le porte, essendo disarmati i Fiesolani, i Fiorentini
            entrando nella città sotto titolo di venire alla festa, quando ve n'ebbe dentro buona
            quantità, gli altri armati ch'erano nell'aguato presono le porte della città; e fatto
            cenno a Firenze, come era ordinato, tutta l'oste e potenzia de' Fiorentini vennero a
            cavallo e a piè al monte, e entrarono nella città di Fiesole, e corsolla tutta sanza
            uccidere quasi gente, o fare altro danno, se non a chi si contendesse. I Fiesolani
            veggendosi subitamente e improviso sopresi da' Fiorentini, parte di coloro che poterono
            si fuggirono in su la rocca, la quale era fortissima, e tennersi lungo tempo apresso. La
            città di sotto alla rocca essendo presa e corsa per gli Fiorentini, e prese le fortezze
            e le genti che·ssi contendeano, l'altro minuto popolo s'arenderono a patti che non
            fossono morti né rubati di loro cose, faccendo i Fiorentini loro volontà di disfarla,
            rimanendo il vescovado in sua giuridizione. Allora i Fiorentini patteggiarono che chi
            volesse uscire della città di Fiesole e venire ad abitare in Firenze potesse venire sano
            e salvo con tutti i suoi beni e cose, e andare in altra parte che gli piacesse; per la
            qual cosa in grande quantità ne scesoro ad abitare in Firenze, onde poi furono e sono
            grandi schiatte in Firenze; altri n'andarono ad abitare intorno per lo contado ove
            aveano loro villate e possessioni. E ciò fatto, e la città vota di genti e di cose, i
            Fiorentini la feciono abattere tutta e disfare, salvo il vescovado e certe altre chiese,
            e la rocca, che·ssi tenea ancora e non s'arendeva a' detti patti; e ciò fu negli anni di
            Cristo MX, e recarne i Fiorentini e' Fiesolani che·ssi feciono cittadini di Firenze
            tutte le dignità e colonne, e tutti gl'intagli de' marmi che lassù erano, e il carroccio
            del marmo ch'è in San Piero Scheraggio in Firenze.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come molti Fiesolani tornarono ad abitare in Firenze e fecionsi uno
              popolo co' Fiorentini.</p>
          </argument>
          <p>Essendo disfatta la città di Fiesole, salvo il castello della rocca, come detto è di
            sopra, molti Fiesolani ne vennoro ad abitare in Firenze e feciono uno popolo co'
            Fiorentini, e per la loro venuta convenne che·ssi crescesse di mura e di giro la città
            di Firenze, come innanzi farà menzione. E acciò che' Fiesolani venuti ad abitare in
            Firenze fossono con più fede e amore co' Fiorentini, sì raccomunarono l'arme de' detti
            Comuni, e feciono allora l'arme dimezzata vermiglia e bianca, come ancora a' nostri
            tempi si porta in su il carroccio e nello oste de' Fiorentini. Il vermiglio fu l'antica
            arme che i Fiorentini ebbono da' Romani, come adietro è fatta menzione, che soleano
            usare iv'entro il giglio bianco; e 'l bianco fu l'antica arme de' Fiesolani, ma avevavi
            dentro una luna cilestra: ma nella detta arme comune levarono il giglio bianco e la
            luna, e fu pur dimezzata; e feciono leggi e statuti comuni, vivendo ad una signoria di
            due consoli cittadini e consiglio del senato, ciò era di C uomini i migliori della
            città, com'era l'usanza data da' Romani a' Fiorentini. E così crebbe molto in quegli
            tempi la città di Firenze e di popolo e di potenzia per lo disfacimento della città di
            Fiesole, e per li Fiesolani che vennono ad abitare in Firenze, ma però nonn–era di
            grande popolo a comparazione ch'ella è a' nostri tempi; che·lla città di Firenze era di
            piccolo sito, come fatto è menzione, e ancora si vede al primo giro, e non v'avea
            abitanti il quarto ch'è oggi. I Fiesolani erano molto scemati, e alla disfazione di
            Fiesole molto si sparsono, e chi andò in una parte e chi in una altra; ma i più ne
            vennoro a Firenze, e pur fu grossa città al tempo d'allora; ma per quello troviamo, con
            tutti i Fiesolani non furono la metà ch'è oggi a' nostri dì. E nota perché i Fiorentini
            sono sempre in scisma, e in parti, e in divisioni tra·lloro, che nonn–è da maravigliare:
            l'una ragione si è perché la città fu reedificata, come fu detto al capitolo della sua
            reedificazione, sotto la signoria e influenzia della pianeta di Marti che sempre
            conforta guerre e divisioni; l'altra ragione più certa e naturale si è che' Fiorentini
            sono oggi stratti di due popoli così diversi di modi, e sempre per antico erano stati
            nemici, siccome del popolo de' Romani e di quello de' Fiesolani; e ciò potemo vedere per
            isperienza vera, e per le diverse mutazioni e partigioni e sette che dapoi che' detti
            due popoli furono congregati in uno avennero in Firenze di tempi in tempi, come in
            questo libro omai più stesamente farà menzione.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come la città di Firenze crebbe lo cerchio, prima di fossi e steccati,
              poi di mura.</p>
          </argument>
          <p>Dapoi che' Fiesolani tornarono in grande parte ad abitare in Firenze, come detto è
            dinanzi, la città s'empié più di gente e di popolo, e crescendo in borghi e abituri di
            fuori della vecchia e piccola città, poco tempo appresso convenne di nicessità che·lla
            città si crescesse di cerchio, prima di fossi e di steccati; e poi al tempo d'Arrigo
            terzo imperadore si feciono le mura, acciò che·lle borgora e acrescimenti di fuori per
            le guerre che apparieno in Toscana per cagione del detto Arrigo non potessono essere
            presi né guasti, e la città più tosto assediata da' nemici. E però a quel tempo, negli
            anni di Cristo MLXXVIII, come innanzi incidendo le storie d'Arrigo terzo farà menzione,
            cominciarono i Fiorentini le nuove mura, cominciando dalla parte del levante alla porta
            di San Piero Maggiore, la quale fu alquanto dietro alla detta chiesa, mettendo il borgo
            di San Piero Maggiore e la chiesa detta dentro alle nuove mura. E poi ristrignendosi
            dalla parte di tramontana, poco di lungi al detto borgo fece gomito ad una postierla
            che·ssi chiamò la porta Albertinelli per una schiatta ch'era in quel luogo, che così fu
            chiamata; poi seguendo insino alla porta di borgo San Lorenzo, mettendo la detta chiesa
            dentro alle mura; e poi appresso ebbe due postierle, l'una alla forca di campo
            Corbolini, e l'altra si chiamò poi la porta del Baschiera; conseguendo poi insino alla
            porta di San Paolo, e appresso seguendo insino alla porta alla Carraia, a la quale fece
            fine il muro in su l'Arno, ove poi si cominciò e fece uno ponte che·ssi chiama il ponte
            alla Carraia per lo nome di quella porta; e poi seguendo le mura non però troppe alte in
            su la riva d'Arno, mettendo dentro ciò ch'era di fuori alle mura vecchie, ciò era il
            borgo di San Brancazio, e quello di Parione, e quello di Santo Appostolo, e quello di
            porte Sante Marie insino al ponte Vecchio; e poi appresso in su la riva d'Arno insino al
            castello Altrafonte. Di là si partirono alquanto le mura dalla riva d'Arno, sicché vi
            rimase via in mezzo, e due postierle onde s'andava al fiume. Poi faceano tanto e
            volgeano ove è oggi la coscia del ponte Rubaconte, e ivi alla rivolta avea una porta
            che·ssi chiamava la porta de' Buoi, perché ivi di fuori si facea il mercato de' buoi,
            che poi fu nomata la porta di messere Ruggieri da Quona, però che i detti da Quona
            quando vennero ad abitare alla città si puosono in su la detta porta. Poi seguirono le
            mura dietro a Sa·Iacopo tra·lle fosse, perché era in su' fossi, insino ov'è oggi il capo
            della piazza dinanzi alla chiesa de' frati minori detta Santa Croce; e quivi avea una
            postierla ch'andava all'isola d'Arno, poi seguendo le dette mura per linea diritta sanza
            niuna porta o postierla, ritornando insino a San Piero Maggiore ove cominciano. E così
            ebbe la città nuova di Firenze di qua dall'Arno V porte per gli V sesti, una porta per
            sesto, e più postierle, com'è fatta menzione. Oltrarno si avea tre borghi, i quali tutti
            e tre cominciavano al ponte Vecchio di là da Arno: l'uno si chiamava e chiama ancora
            borgo Pidiglioso, perch'era abitato di vile gente, e era in capo del detto borgo una
            porta che·ssi chiamava la porta a Roma, ove sono oggi le case de' Bardi presso a Santa
            Lucia de' Magnoli e passato il ponte Vecchio, e per quella via s'andava a Roma per lo
            cammino da Fegghine e d'Arezzo; altre mura non avea al detto borgo se non il dosso delle
            case di costa al poggio. L'altro borgo era quello di Santa Felicita, detto il borgo di
            Piazza, che avea una porta ove è oggi la piazza di San Filice, onde va il cammino a
            Siena; e un altro borgo che·ssi chiamava di Sa·Iacopo, che avea una porta ove sono oggi
            le case de' Frescobaldi, che andava il cammino a Pisa. A' detti tre borghi del sesto
            d'Oltrarno non avea altre mura se non le porte dette e' dossi delle case di dietro che
            chiudeano le borgora con giardini e ortora di dietro. Ma da poi che·llo 'mperadore
            Arrigo terzo venne ad oste a·fFirenze, i Fiorentini feciono murare Oltrarno, cominciando
            a la detta porta a Roma montando adietro al borgo a la costa di sotto a San Giorgio, e
            poi riuscieno dietro a Santa Felicita, rinchiudendo il borgo di Piazza e quello di
            Sa·Iacopo, e quasi come andavano i detti borghi; ma poi si feciono le mura d'Oltrarno al
            poggio più alte, come sono ora, al tempo che di prima i Ghibellini signoreggiarono la
            città di Firenze, come faremo menzione a luogo e a tempo. Lasceremo alquanto de' fatti
            di Firenze, e tratteremo degl'imperadori che furono appresso il primo Arrigo, che·cci
            sono di nicessità a raccontare per conseguire la nostra storia.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come Currado primo fu fatto imperadore.</p>
          </argument>
          <p>Dopo la morte d'Arrigo primo imperadore fu eletto e consegrato Currado primo per
            Benedetto papa ottavo negli anni di Cristo MXV. Questi fu di Soavia, e regnò nello
            'mperio XX anni, e quando egli passò in Italia, non possendo avere la signoria di
            Melano, sì·ll'assediò infino ne' borghi; ma prendendo la corona del ferro di fuori di
            Melano in una chiesa, cantando la messa, sì venne uno grande tuono e saetta in quella
            chiesa, e alquanti ne morirono; e levato l'arcivescovo che cantava la messa dall'altare,
            disse a Currado imperadore che visibilemente vide santo Ambruogio che fortemente il
            minacciava se non si partisse dall'assedio di Melano; e egli per quella amonizione si
            levò da oste, e fece pace co' Melanesi. Questi fu giusto uomo, e fece molte leggi, e
            tenne lo 'mperio in pace lungo tempo. Bene andò in Calavra contro a' Saracini ch'erano
            venuti a guastare il paese, e co·lloro combattéo, e con grande spargimento di sangue de'
            Cristiani gli cacciò e conquise. Questo Currado si dilettò assai della stanza della
            città di Firenze quando era in Toscana, e molto l'avanzò, e più cittadini di Firenze si
            feciono cavalieri di sua mano e furono al suo servigio. E acciò che si sappia chi erano
            i nobili e possenti cittadini in quegli tempi nella città di Firenze, brievemente ne
            faremo menzione.</p>
        </div2>
        <div2 type="capitolo">
          <head>X</head>
          <argument>
            <p rend="italic">De' nobili ch'erano nella città di Firenze al tempo del detto
              imperadore Currado: prima di quegli d'intorno al Duomo.</p>
          </argument>
          <p>Come adietro è fatta menzione, la prima reedificazione della picciola Firenze era
            divisa per quartieri, cioè per quattro porte; e acciò che noi possiamo meglio dichiarire
            i nobili legnaggi e case che a' detti tempi, disfatta Fiesole, erano in Firenze grandi
            di podere, sì gli conteremo per gli quartieri ove abitavano. E prima quegli della porta
            del Duomo, che fu il primo ovile e stazzo della rifatta Firenze, e dove tutti i nobili
            cittadini di Firenze la domenica facieno riparo e usanza di cittadinanza intorno al
            Duomo, e ivi si faceano tutti i matrimoni e paci, e ogni grandezza e solennità di
            Comune: e appresso porta San Piero, e poi porta San Brancazio, e porta Sante Marie. E
            porte del Duomo erano abitanti il legnaggio de' filii Giovanni, e quegli de' filii
            Guineldi, che furono i primi che reedificarono la città di Firenze, onde poi sono
            discesi molti lignaggi di nobili in Mugello e in Valdarno e in città assai, che oggi
            sono popolari e quasi venuti a fine: furono i Barucci che stavano da Santa Maria
            Maggiore, che oggi sono venuti meno; bene furono di loro legnaggio gli Scali e'
            Palermini. Erano ancora nel detto quartiere Arrigucci, e' Sizii, e' figliuoli della
            Tosa. Questi della Tosa furono uno legnaggio co' Bisdomini, e padroni e difenditori del
            vescovado; ma partissi uno di loro da' suoi di porta San Piero, e tolse per moglie una
            donna chiamata la Tosa, che n'ebbe lo retaggio, onde dirivò quello nome. Eravi quelli
            della Pressa che stavano tra' Chiavaiuoli, gentili uomini.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Delle case de' nobili del quartiere di porta San Piero.</p>
          </argument>
          <p>Nel quartiere di porta San Piero erano i Bisdomini che, come di sopra è detto, e' sono
            padroni del vescovado, e gli Alberighi, che fu loro la chiesa di Santa Maria Alberighi
            da casa i Donati, e oggi non n'è nullo; i Ravignani furono molto grandi, e abitavano in
            sulla porta San Piero, che furono poi le case de' conti Guidi, e poi de' Cerchi, e di
            loro per donna nacquero tutti i conti Guidi, come adietro è fatta menzione, della
            figliuola del buono messere Bellincione Berti: a' nostri dì è venuto tutto meno quello
            legnaggio. I Galligari, e Chiarmontesi, e Ardinghi che abitano in Orto San Michele,
            erano molto antichi; e simile i Giuochi che oggi sono popolani, che abitavano da Santa
            Margherita; Elisei che simile sono oggi popolani, che stanno presso a Mercato Vecchio; e
            in quello luogo abitavano i Caponsacchi, che furono grandi Fiesolani; i Donati, overo
            Calfucci, che tutti furono uno legnaggio, ma i Calfucci vennoro meno; e quegli della
            Bella di San Martino anche divenuti popolani; e il legnaggio degli Adimari i quali
            furono stratti di casa i Cosi, che oggi abitano in Porta Rossa, e Santa Maria Nipotecosa
            feciono eglino; e bene che sieno oggi il maggiore legnaggio di quello sesto e di
            Firenze, non furono però in quelli tempi de' più antichi.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Di quegli del quartiere di porta San Brancazio.</p>
          </argument>
          <p>Nel quartiere della porta di San Brancazio erano grandissimi e potenti la casa de'
            Lamberti, nati per loro antichi della Magna; gli Ughi furono antichissimi, i quali
            edificarono Santa Maria Ughi, e tutto il poggio di Montughi fu loro, e oggi sono spenti;
            i Catellini furono antichissimi, e oggi non n'è ricordo: dicesi che' figliuoli Tieri per
            bastardo nati fossono di loro lignaggio; i Pigli gentili uomini e grandi in quegli
            tempi, Soldanieri, e Vecchietti; molto antichi furono quegli dell'Arca, e oggi sono
            spenti; e' Migliorelli, che oggi sono niente; e' Trinciavelli da Mosciano furono assai
            antichi.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Di quegli del grande quartiere di porta Santa Maria e di San Piero
              Scheraggio.</p>
          </argument>
          <p>Nel quartiere della porta Sante Marie, ch'è oggi nel sesto di San Piero Scheraggio, e
            quello di Borgo, avea molto possenti e antichi legnaggi. I maggiori erano gli Uberti,
            nati e venuto il loro antico della Magna, che abitavano ov'è oggi la piazza de' priori e
            'l palagio del popolo; i Fifanti, detti Bogolesi, abitavano in sul canto di porte Sante
            Marie, e' Galli, Cappiardi, Guidi, e Filippi che oggi sono niente allora erano grandi e
            possenti, abitavano in Mercato Nuovo; e simile i Greci, che fu loro tutto il borgo de'
            Greci, oggi sono finiti e spenti, salvo che n'ha in Bologna di loro legnaggio; Ormanni
            che abitavano ov'è oggi il detto palagio del popolo, e chiamansi oggi Foraboschi. E
            dietro a San Piero Scheraggio, ove sono oggi le case de' figliuoli Petri, furono quegli
            della Pera, overo Peruzza, e per loro nome la postierla che ivi era si chiamava porta
            Peruzza: alcuno dice che' Peruzzi che sono oggi furono stratti di quello legnaggio, ma
            non l'affermo. I Sacchetti che abitano nel Garbo furono molto antichi; intorno a Mercato
            Nuovo erano grandi i Bostichi, e quegli della Sannella, e Giandonati, e Infangati; in
            borgo Santo Appostolo erano grandi Gualterotti e Importuni, che oggi sono popolani; i
            Bondelmonti erano nobili e antichi cittadini in contado, e Montebuoni fu loro castello,
            e più altri in Valdigrieve; prima si puosono Oltrarno, e poi tornarono in Borgo. I
            Pulci, e' conti da Gangalandi, Ciuffagni, e Nerli d'Oltrarno furono ad un tempo grandi e
            possenti con Giandonati e con quegli della Bella insieme nomati di sopra; e dal marchese
            Ugo che fece la Badia di Firenze ebbono l'arme e la cavalleria, imperciò che intorno
            a·llui furono molto grandi.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come in quegli tempi era poco abitato Oltrarno.</p>
          </argument>
          <p>Avemo nomati i nobili e possenti cittadini che a' tempi dello imperadore Currado primo
            erano di rinnomea e di stato in Firenze; altri più legnaggi v'avea di più piccolo affare
            che non se ne facea rinnomea, e oggi sono fatti grandi e possenti; e degli antichi
            nomati di sopra sono calati, e tali venuti meno, che a' nostri dì apena n'è ricorso se
            non per questa nostra cronica. Oltrarno nonn–avea in quegli tempi gente di lignaggio né
            di rinnomo, però che, come avemo detto addietro, e' nonn–era della città antica, ma
            borghi abitati di vili e minute genti. Lasceremo ora di raccontare de' fatti di Firenze
            infino che fia tempo e luogo, quando i Fiorentini cominciarono a mostrare loro potenzia,
            e diremo brievemente degl'imperadori che furono dopo Currado primo, e della contessa
            Mattelda, e di Ruberto Guiscardo che conquistò in quegli tempi Puglia e Cicilia, che di
            raccontare di tutti ci è di nicessità per le mutazioni che n'avennero in Italia e poi
            alla nostra città di Firenze.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come fu fatto imperadore Arrigo secondo detto terzo, e le novità che
              furono al suo tempo.</p>
          </argument>
          <p>Dopo la morte del detto Currado fu eletto imperadore Arrigo secondo: e chi disse
            figliuolo, ma e' fu pure genero del detto Currado imperadore, e figliuolo del conte
            Leopoldo Palatino di Baviera nipote del primo Arrigo. Questo Arrigo fu profetato la
            notte ch'egli nacque in questo modo: che 'l detto Currado essendo egli cacciando,
            arrivato di notte solo in una foresta in povera casa, ove abitava il padre e la madre
            isfuggiti e in bando dello 'mperio per micidio, ove il detto Arrigo nacque, vegnendogli
            in visione che 'l detto nato fanciullo sarebbe suo genero e succederebbe allo 'mperio,
            Currado, credendo che fosse figliuolo di villano, non conoscendo il conte suo padre, per
            disdegno il comandò a uccidere nella foresta; e i suoi famigliari per volontà di Dio lo
            lasciarono vivo, rapportando che·ll'aveano morto. E poi crebbe in bontà e inn–istato,
            sicché nella corte del detto Currado fu al servigio il detto Arrigo; e ricordandosi lo
            'mperadore di lui, e riconoscendolo per certi indizii e segnali di lui, il mandò alla
            moglie con lettere che 'l facesse uccidere incontanente; e per uno prete con cui albergò
            in cammino, come piacque a·dDio, sì levò delle lettere quelle parole contamente, e mise
            che gli desse la figliuola per moglie, e così fu fatto; e il distino premesso da Dio
            pure seguì. Con tutti i contasti di Currado, questo Arrigo fu coronato negli anni di
            Cristo MXL, e regnò XVII anni. Questo Arrigo imperadore passò in Italia, e lui coronato
            a Roma da papa Clemente secondo, il quale papa il detto imperadore fece fare, e dispuose
            tre papi ch'erano in questione; l'uno si chiamò papa Benedetto nono, l'altro papa
            Silvestro terzo, l'altro papa Gregorio sesto; e aveano l'uno l'altro disposto e cacciato
            di Roma. Poi ciò fatto, il detto Arrigo si andò nel Regno per guerreggiare in Puglia e
            in Campagna tra' signori insieme; sì prese Pandolfo prencipe di Capova e menolne in
            Alamagna, e mise in signoria un altro Pandolfo conte di Tarentino, e poi si tornò nella
            Magna dimorando poco in Italia. Per la qual cosa il paese d'Italia si commosse molto in
            guerra l'uno signore contra l'altro, e' Romani tra·lloro, e rubarono la Chiesa, e le sue
            possessioni, e cose, e pellegrini. Ma essendo in quegli tempi tornato in istato papa
            Gregorio sesto, di Roma cacciò papa Clemente ch'era uomo di poco valore; come signore
            laico con armata mano difese e racquistò le giuridizioni, possessioni, e cose della
            Chiesa; e ebbe guerra e battaglia col detto Arrigo che·ll'avea disposto, e soprastogli;
            e tutto fosse per questa cagione uomo di sangue, sì fece buona fine e con santo
            repentimento, mostrando a' suoi frati cardinali che ciò che avea fatto era per
            ricoverare lo stato di santa Chiesa, e non per niuna singulare propietà di sua avarizia,
            assegnando per autorità di santa Scrittura come i cherici al bisogno si debbono mettere
            come muro dinanzi alle battaglie a difensione della fede e di santa Chiesa. E Idio
            mostrò miracoli per lui; ché lui morto, i cardinali e l'altro chericato di Roma no·llo
            voleano soppellire in San Piero in luogo sagro, ma missollo di fuori dalle reggi,
            siccome alla sua fine ordinò, perch'era stato uomo di sangue, che se Idio mostrasse
            miracolo in lui, che 'l seppellissono dentro alla chiesa. E ciò fatto, e chiuse e
            serrate le porte di San Piero, subitamente venne uno turbo con uno vento sì impetuoso
            che per forza levò le porte della chiesa, e portolle in coro. Allora conosciuto il
            miracolo del santo uomo, sì 'l soppellirono nella chiesa con grande solennità e
            reverenzia.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come Arrigo terzo fu fatto imperadore, e le novità d'Italia che furono
              al suo tempo, e come la corte di Roma fu in Firenze.</p>
          </argument>
          <p>Apresso la morte d'Arrigo secondo fu eletto imperadore Arrigo terzo, detto quarto
            quanto in nome di re, ma terzo ch'ebbe corona d'imperio, negli anni di Cristo MLV, e
            regnò nello imperio XLVIIII anni. Questi fu figliuolo dell'altro Arrigo di Baviera. Al
            tempo di costui ebbe molte novità in Italia e in Firenze, come faremo menzione. Al suo
            tempo fu fame e mortalità per tutto il mondo, e nel cerchio della luna apparve la
            pianeta di Venus chiara e aperta, e mai non si vide in tale aspetto. Questo Arrigo fece
            fare per sua fortezza papa Vittorio nato d'Alamagna, il quale papa nella città di
            Firenze fece concilio negli anni di Cristo MLVIIII, e molti vescovi dispuose per loro
            peccati di fornicazioni e di simonia. E partendosi la corte di Firenze, e 'l detto papa
            andando in Alamagna allo 'mperadore Arrigo, ricevuto a grande onore, poco appresso sì
            morìo. E dopo lui fu fatto papa nella città di Firenze per gli cardinali papa Stefano
            nato di Lotteringa in Brabante: vivette da X mesi, e morì nella detta città di Firenze,
            e nella chiesa maggiore di Santa Reparata fu sepulto. E dopo lui fu fatto per forza papa
            Benedetto vescovo di Velletro, e poi fu in capo de' VIIII mesi cacciato del papato e
            morì. E dopo lui fu fatto papa il vescovo di Firenze ch'era di Borgogna, essendo la
            corte nella città di Siena, e fu chiamato papa Niccolaio secondo, e regnò tre anni e
            mezzo, e morì in Roma. E dopo a·llui regnò papa Allessandro nato di Melano XI anni e
            mezzo, ma al suo tempo i Lombardi feciono un altro papa, chiamato Calduco vescovo di
            Parma, e contra Allessandro venne due volte colla forza de' Lombardi a Roma per avere il
            papato, ma niente gli valse. Alla fine papa Allessandro a richiesta d'Arrigo imperadore
            andò a Mantova, e là fece concilio, e chetarsi le riotte e scisme ch'erano nella Chiesa;
            e questo Allessandro rimase papa, e tornossi a Roma, e là morì; e poi fu papa Gregorio
            settimo. In questi tempi infino gli anni di Cristo MLXXVIII, essendo la città di Firenze
            assai agrandita e montata in istato per l'essere della corte di Roma che più tempo vi
            stette, e per la guerra che·ssi cominciò al tempo del detto papa Gregorio tra lo
            'mperadore Arrigo e la Chiesa e la contessa Mattelda, come innanzi farà menzione, i
            Fiorentini feciono il secondo cerchio di mura alla città, ov'erano i fossi e steccati,
            come addietro è fatta menzione nel capitolo della detta edificazione.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come santificò santo Giovanni Gualberti cittadino di Firenze e padre
              dell'ordine di Valembrosa.</p>
          </argument>
          <p>Al tempo del detto Arrigo imperadore fu uno gentile uomo del contado di Firenze nato di
            messere Gualberto cavaliere de' signori da Petroio di Valdipesa, il quale avea nome
            Giovanni. Questi essendo laico e in guerra co' suoi vicini, i quali aveano morto uno suo
            fratello, vegnendo a Firenze con sua compagnia armati a cavallo, trovò il nimico suo che
            aveva morto il fratello, assai presso della chiesa di San Miniato a Monte; il quale suo
            nimico veggendosi sorpreso, si gittò in terra a' piedi di Giovanni Gualberti,
            faccendogli croce delle braccia, cheggendogli mercé per Iesù Cristo che fu posto in
            croce. Il quale Giovanni compunto da Dio, ebbe pietà e misericordia del nemico, e
            perdonogli, e menollo a offerere nella chiesa di Santo Miniato dinanzi al Crocifisso.
            Della quale misericordia Iddio mostrò aperto miracolo, che veggente tutti il Crocifisso
            si chinò al detto Giovanni Gualberti, e a·llui fece grazia di lasciare il secolo e
            convertirsi a religione, e fecesi monaco nella detta chiesa di Santo Miniato. Ma poi
            trovando l'abate simoniaco e peccatore, se n'andò come eremita nell'alpe di Valembrosa,
            e quivi gli crebbe la grazia d'Iddio e la sua santità, che, come piacque a·dDio, fu il
            primo cominciatore di quella badia e santo ordine, onde poi molte badie sono scese in
            Toscana e in Lombardia, e molti santi monaci. E egli vivendo, e poi, fece molti
            miracoli, come racconta la sua leggenda, e fu molto tenuto chiaro di fede e di vita da
            papa Stefano ottavo, e poi da papa Gregorio settimo; e passò di questa vita alla badia
            di Pasignano gli anni di Cristo MLXXIII, e dal detto papa Gregorio fu poi con grande
            divozione calonizzato.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Innarrazione di più cose che furono a questi tempi.</p>
          </argument>
          <p>In questi tempi, gli anni di Cristo MLXX, passò in Italia Ruberto Guiscardo duca de'
            Normandi, il quale per sua prodezza e senno fece grandi cose, e operò in servigio di
            santa Chiesa contro ad Arrigo terzo imperadore che·lla perseguitava, e contro Allessio
            imperadore, e contro a' Viniziani, come appresso faremo menzione; per la qual cosa egli
            fu fatto signore di Cicilia e di Puglia colla confermagione di santa Chiesa, e gli suoi
            discendenti appresso infino al tempo d'Arrigo di Soavia, padre di Federigo secondo, ne
            furono re e signori. E simigliante in questi medesimi tempi si fu la valente e savia
            contessa Mattelda, la quale regnava in Toscana e in Lombardia e quasi di tutto fu donna,
            e molte grandi cose fece al suo tempo per santa Chiesa, sicché mi pare ragione e che·ssi
            convegna dire di loro cominciamento e stato in questo nostro trattato, imperciò che
            molto si mischia a' fatti della nostra città di Firenze per le successioni che de' loro
            fatti seguirono in Toscana. E prima diremo di Ruberto Guiscardo e poi della contessa
            Mattelda, e' loro prencipii e le loro operazioni brievemente, tornando poi a nostra
            materia e fatti della nostra città di Firenze, i quali per acrescimento e operazioni de'
            Fiorentini cominciò a moltiplicare e a istendere la fama di Firenze per l'universo
            mondo, più che non era stato per lo addietro; e imperciò quasi per necessità ne conviene
            nel nostro trattato <add resp="ed">raccontare</add> più universalmente da quinci innanzi
            de' papi, e degl'imperadori, e de' re, e di più province del mondo le novità e cose
            state per gli tempi, imperciò che molto riferiscono alla nostra materia, e perché il
            sopradetto terzo Arrigo imperadore fu cominciatore dello scandalo dalla Chiesa allo
            'mperio, e poi Guelfi e Ghibellini, onde si cominciarono le parti d'imperio e della
            Chiesa in Italia, le quali crebbono tanto che tutta Italia n'è maculata e quasi tutta
            Europia, e molto mali, e pericoli, e distruggimenti, e mutazioni ne sono seguitate alla
            nostra città e a tutto l'universo mondo, sì come innanzi conseguendo nel nostro trattato
            per li tempi faremo menzione. E cominceremo omai al di sopra d'ogni carta a segnare gli
            anni <foreign lang="lat">Domini</foreign> seguendo di tempo in tempo ordinatamente,
            acciò che più apertamente si possano ritrovare le cose passate.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Di Ruberto Guiscardo e di suoi discendenti i quali furono re di Cicilia
              e di Puglia.</p>
          </argument>
          <p>Adunque, come addietro è fatto menzione, nel tempo di Carlo imperadore che detto è
            Carlo il Grosso, che imperiò negli anni <foreign lang="lat">Domini</foreign> VIIIcLXXX
            insino in VIIIcLXXXII, i Normanni pagani venuti di Norvea, in Alamagna e in Francia
            passarono, con guerra strignendo e tormentando i Galli e' Germani. Carlo con potente
            mano contro a' Normanni venne, e fatta la pace e confermata per matrimonio, i·re de'
            Normanni battezzato, e del sacro fonte dal detto Carlo ricevuto fu; e alla perfine non
            potendo Carlo i Normanni di Francia cacciare, concedette loro regioni ch'è di là dalla
            Seccana, chiamata Lada Serna, la qual parte insino a oggi è detta Normandia per gli
            detti Normandi, nella qual terra infino d'allora il duca per lo re vi sono mutati. Fu
            dunque il primo duca Ruberto, a cui succedette il figliuolo suo Guiglielmo, il quale
            generò Ricciardo, e Ricciardo ingenerò il secondo Ricciardo. Questo Ricciardo ingenerò
            Ricciardo e Ruberto Guiscardo, il quale Ruberto Guiscardo non fu duca di Normandia, ma
            fratello del duca Ricciardo. Questi secondo l'usanza loro, però che minore figliuolo
            era, non ebbe la signoria del ducato, e imperò volendo spermentare la sua bontà, povero
            e bisognoso in Puglia venne, e era in quel tempo duca in Puglia Ruberto nato del paese,
            al quale Ruberto Guiscardo vegnendo, prima suo scudiere, e poi da·llui fatto cavaliere.
            Adunque venuto Ruberto Guiscardo a questo duca Ruberto, molte vittorie con prodezze
            contro a' nemici mostrò, il quale aveva guerra col prenze di Salerno, e guidardonato
            magnificamente tornò in Normandia: le dilizie e le ricchiezze di Puglia recò in fama,
            ornati i cavagli con freni d'oro e con ferri d'argento ferrati, in testimonio di ciò sì
            com'era; per la qual cosa provocati a sé più cavalieri, seguendo questa cosa per
            cuvidigia di ricchezze e di gloria, tornando in Puglia tostamente, seco gli menò, e
            stette apo il duca di Puglia fedelmente contro a Gottifredi duca de' Normanni; e non
            lungo tempo poi, Ruberto duca di Puglia vegnendo a la morte, di volontà di suoi baroni
            nel ducato il fece successore, e come promesso gli avea, la figliuola prese a moglie,
            gli anni di Cristo MLXXVIII. E poco tempo passato, Alesso imperadore di Gostantinopoli,
            che Cicilia e parte di Calavra aveva occupata, e' Viniziani vinse, e tutto il regno di
            Puglia e di Cicilia prese; e avegna che contro alla Chiesa romana questo facesse a cui
            il regno di Puglia era propia possessione, e la contessa Mattelda era contro a Ruberto
            Guiscardo, guerra facesse in servigio di santa Chiesa; ma Ruberto riconciliato alla
            perfine colla Chiesa di sua volontà, fatto ne fu signore. E non molto poscia Gregorio
            settimo, assediato co' cardinali da Arrigo quarto imperadore nel Castello di Santo
            Angelo, vegnendo a Roma, e cacciato per forza il detto Arrigo co l'antipapa suo il quale
            avea fatto per sua forza, dall'asedio il papa e' cardinali diliberò, e il papa nel
            palagio di Laterano rimise, puniti gravemente i Romani che contro a papa Gregorio favore
            allo 'mperadore Arrigo e al papa per lui fatto aveano dato. Questo Ruberto Guiscardo
            duca di Puglia faccendo una volta caccia, seguitando una bestia al profondo d'una selva,
            e ignorando quello che avenisse di lui e compagni, e dov'egli fosse e che facesse non
            potendolo sapere, veggendo adunque Ruberto appressata la notte, abbandonata la bestia
            che seguitava, a casa procacciava reddire; e tornando, trovò nella selva uno lebbroso
            che stantemente aiuto gli domandava; e quando alcuna cosa gli dicesse, rispuose al
            lebbroso che non faccea a·ssé utile penitenzia, ma egli vorrebbe innanzi portare ogni
            incarico e ogni gravamento; e domandando al lebbroso che volesse, disse: «Voglio che
            dopo voi mi pognate a cavallo»; acciò che forse abbandonato nella selva, le bestie
            no·llo divorassono. Allora Ruberto dopo sé nel cavallo lietamente il ricevette; e come
            cavalcando procedessero, a cotal conte così il lebbroso disse: «Tanto freddo aghiaccia
            le mie mani, che se nelle tue carni no·lle riscaldo a cavallo non mi potrò tenere».
            Allora quegli al lebbroso concedette che sicuramente sotto i suoi panni le mani ponesse,
            e le carni sue e le membra contentasse sanza nulla paura. E terza volta il lebbroso
            ancora per misericordia richeggendolo, in sella il puose, e egli venendo in groppa, il
            lebbroso abracciava, e insino alla sua propia camera il menava, e nel suo propio letto
            il puose; e acciò che si riposasse, diligentemente il collogò, non sentendolo alcuno
            della sua famiglia. E come la festa della cena fatta fosse, detto alla moglie che nel
            letto suo avea allogato il lebbroso, la moglie incontanente alla camera andò, a sapere
            se quello povero infermo volesse cenare; la camera sanza libamina trovò tanto odorifera,
            come se di tutte le cose odorifere fosse piena, sì fattamente che mai Ruberto né la
            moglie tanto odore mai non sentirono, e·lebbroso cerco che venuto v'era, non conobbero,
            maravigliandosi oltre misura il marito e la moglie di tanta maraviglia; ma con
            reverenzia e con tremore Iddio l'uno e l'altro addimandano che debbia loro rivelare che
            ciò sia. E il seguente dì per visione apparve Cristo a Ruberto dicendo che sé in forma
            di lebbroso gli s'era mostrato, acciò che provasse la sua pietà; e anunziogli che della
            sua moglie avrebbe figliuoli, de' quali l'uno imperadore, l'altro re, il terzo duca
            sarebbe. Di questa promessione confortato Ruberto, abattuti i rubelli di Puglia e di
            Cicilia, di tutto aquistò la signoria, e ebbe V figliuoli: Guiglielmo, che prese per
            moglie la figliuola d'Alesso imperadore de' Greci, e fu dello 'mperio di colui duca e
            possessore, ma morì sanza figliuoli (questi si dice che fu Guiglielmo il quale fu detto
            Lungaspada; ma questo Lungaspada molti dicono che non fu del legnaggio di Ruberto
            Guiscardo, ma della schiatta de' marchesi di Monteferrato); e 'l secondo figliuolo di
            Ruberto Guiscardo, Boagdinos, che fu in prima duca di Taranto; il terzo fu Ruggieri duca
            di Puglia, che dopo la morte del padre fu coronato re di Cicilia da papa Onorio secondo;
            il quarto figliuolo di Ruberto Guiscardo fu Arrigo duca de' Normandi; il quinto
            figliuolo Ricciardo conte Cicerat, credo della Terra. Questo Ruberto Guiscardo dopo
            molte e nobili cose in Puglia fatte, per cagione di divozione dispuose di volere andare
            in Gerusalem in peregrinaggio; e detto gli fu in visione che morrebbe in Gerusalem.
            Dunque acomandato il regno a Ruggieri suo figliuolo, prese per mare il viaggio verso
            Gerusalem, e pervenendo in Grecia al porto che si chiamò poi Porto Guiscardo per lui,
            cominciò ad agravare di malatia; e confidandosi nella rivelazione che fatta gli fu, in
            niuno modo temea di morire. E era incontro al detto porto una isola, alla quale per
            cagione di ripigliare forza e riposo si fece portare, e portatolo, là non migliorava, ma
            quasi forte agravava. Allora domandò come si chiamava quella isola; e risposto gli fu
            per gli marinai che per l'antica Gerusalem si chiama. La qual cosa udita, incontanente
            certificato della sua morte, divotamente tutte le cose che alla salute dell'anima
            s'appartengono acconciò, e morì grazioso a·dDio, negli anni di Cristo MCX; il quale
            regnò in Puglia XXXIII anni. Queste cose di Ruberto Guiscardo in alcuna cronica parte se
            ne leggono, e parte a coloro n'udì narrare i quali le storie del regno di Puglia
            pienamente seppono.</p>
        </div2>
        <div2 type="capitolo">
          <head>XX</head>
          <argument>
            <p rend="italic">De' successori di Ruberto Guiscardo che furono re di Cicilia e di
              Puglia.</p>
          </argument>
          <p>Apresso, Ruggieri figliuolo del duca Ruberto Guiscardo generò l'altro Ruggieri; e
            questo Ruggieri dopo la morte del padre fatto re di Cicilia, generò Guiglielmo e
            Costanzia sua serocchia. Questo Guiglielmo onoratamente e magnamente il regno di Cicilia
            possedette, e ebbe per moglie la figliuola del re di Inghilterra, e di lei nonn–avendone
            né figliuolo né figliuola, e con ciò sia cosa che morto Ruggieri il padre, adempiuta già
            la signoria del regno di Guiglielmo, alcuna profezia divolgata fu che Costanzia sua
            serocchia in distruzione e ruina reggerebbe il reame di Cicilia; onde il re Guiglielmo
            chiamati gli amici e' savi suoi, adomandò consiglio di quello che avesse a·ffare della
            serocchia sua Costanzia; e fu consigliato dalla maggiore parte di coloro che se volesse
            che·lla signoria reale fosse sicura, che·lla facesse morire. Ma intra gli altri uno
            ch'avea nome Tancredi duca di Taranto, il quale era stato nipote di Ruberto Guiscardo
            della serocchia che·ssi crede che fosse moglie di Bagnamonte principe d'Antioccia,
            questi contradicendo il detto degli altri, umiliò il re Guiglielmo che innocentemente
            non facesse morire la donna; e così fu fatto che·lla detta Costanzia fosse riservata da
            morte; la quale non voluntariamente, ma per temenza di morte, quasi come monaca si
            nutricava in alcuno munistero di monache. Morto Guiglielmo, Tancredi sopradetto
            succedette a Guiglielmo nel regno, e recatolo a·ssé sanza volontà della Chiesa di Roma,
            alla quale la ragione di quello regno e la propietà pertenea. Questo Tancredi, di
            natural senno amaestrato, fu molto pieno di scienzia, e ebbe una moglie più bella
            che·lla Sibilla, donna sanza urba secondo l'oppinione di molti, della quale generò due
            figliuoli e tre figliuole: il primo fu chiamato Ruggieri, il quale vivendo il padre fu
            fatto re, e morissi; il secondo fu Guiglielmo il giovane, il quale vivendo il padre fu
            fatto re, e morto il padre alquanto tenne il regno. Intra queste cose vivendo Tancredi e
            regnando, Costanzia serocchia del re Guiglielmo era, già forse d'età di L anni, del
            corpo non della mente monaca nella città di Palermo. Nata adunque discordia intra re
            Tancredi e l'arcivescovo di Palermo, forse per questa cagione che Tancredi le ragioni
            della Chiesa occupava, pensò adunque l'arcivescovo come il regno di Cicilia potesse
            trasmutare ad altro signore, e trattò segretamente col papa che Gostanzia si maritasse
            ad Arrigo duca di Soavia figliuolo di Federigo maggiore; e Arrigo presa per moglie, a
            cui il regno parea ch'apartenesse di ragione, imperadore fu coronato da papa Cilestrino.
            Questo Arrigo, morto Tancredi, entrò nel regno di Puglia e molti punì di quegli che con
            Tancredi s'erano tenuti, e che favore gli aveano dato, e che alla reina Costanzia aveano
            portata ingiuria, e vergogna aveano fatta contro a la nobilità del suo onore. Questa
            Costanzia fu madre di Federigo secondo, il quale del romano imperio non nudritore, ma
            più tosto Federigo che a distruzione il recò, siccome pienamente ne' suoi fatti aparirà.
            Morto adunque Tancredi, il regno rimase al suo figliuolo Guiglielmo, giovane d'età e di
            senno; ma Arrigo entrato nel regno col suo esercito gli anni di Cristo MCLXXXXVII, pace
            non vera col giovane re Guiglielmo prese d'avere, e lui frodolentemente pigliando e
            occultamente, pochi sentendolo, in Soavia colla serocchia inn–iscacciamento mandò, e
            privatolo degli occhi, ivi infino alla morte il fece sotto guardia guardare. Con questo
            Guiglielmo figliuolo di Tancredi furono tre serocchie, cioè Alberia, Costanzia, e
            Madama. Morto Arrigo imperadore, e Guiglielmo il giovane castrato e tratti gli occhi
            morto, Filippo duca di Soavia queste tre figliuole di Tancredi re, a preghiere della
            moglie che fu figliuola dello 'mperadore Manovello di Costantinopoli, e liberatele dello
            esilio e della carcere, le lasciò andare. E Alberia, overo Aceria, tre mariti ebbe. Il
            primo fu conte Gualtieri di Brenna fratello del re Giovanni, del quale nacque Gualterano
            conte d'Ioperi, a cui il re di Cipri diede la figliuola per moglie; morto il conte
            Gualtieri dal conte Tribaldo Tedesco, Albira si fece a moglie il conte Iacopo di
            Tricario, del quale ebbe il conte Simone e madonna Adalitta; e costui morto, papa Onorio
            Albira per moglie diede al conte Tigrimo Palatino conte in Toscana, e per dote gli diede
            il contado di Letia e di Montescaglioso nel regno di Puglia. Ma Costanzia fu moglie di
            Marchesono duca de' Viniziani. La terza serocchia che Madama ebbe nome marito non ebbe.
            Queste furono cose de' successori di Ruberto Guiscardo nel regno di Cicilia e di Puglia
            infino a Gostanzia madre di Federigo imperadore figliuolo del re Arrigo; e così mostra
            che signoreggiassono il regno di Cicilia e di Puglia Ruberto Guiscardo e' suoi
            successori CXX anni. Lasceremo de' re di Cicilia e di Puglia, e diremo chi fu la valente
            contessa Mattelda.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Della contessa Mattelda.</p>
          </argument>
          <p>La madre della contessa Mattelda è detto che fu figliuola d'uno che regnò in
            Costantinopoli imperadore, nella cui corte fu uno Italiano di nobili costumi e di grande
            lignaggio e liberale, e amaestrato nell'armi, destro e dotato di tutti doni, sì come
            quegli in cui i·legnaggio chiaramente suole militare. Per tutte queste cose era a tutti
            amabile, e grazioso in costumi. Cominciando a guardare la figliuola dello 'mperadore,
            occultamente di matrimonio si congiunse, e prese i gioelli e la pecunia che poterono
            avere, e co·llui in Italia si fuggì, e prima pervennono nel vescovado di Reggio in
            Lombardia, e di questa donna e del marito nacque la valente contessa Mattelda; ma il
            padre della detta donna, cioè lo 'mperadore di Costantinopoli, che non avea altra
            figliuola, assai fece cercare come la potesse trovare, e trovata fu da coloro che·lla
            cercavano nel detto luogo; e richiesta da·lloro che tornasse al padre che·lla
            rimariterebbe a qualunque principe volesse, rispuose costui sopra tutti avere eletto, e
            che impossibile sarebbe che abandonato costui, mai con altro uomo sì congiugnesse. E
            nunziate queste cose allo 'mperadore, mandò incontanente lettere e confermamento del
            matrimonio, e pecunia sanza novero, e comandò che·ssi comperasse castella e ville per
            cheunque pregio si potessono trovare, e nuove edificazioni fare. E comperarono nel detto
            luogo tre castella, cioè, insieme, molto presso, per la quale pressezza Reggio quelle
            Tre Castella volgarmente chiama. E non molto di lungi da' detti tre castelli la donna
            edificare fece una rocca nel monte da non potere essere combattuta, la qual si chiamava
            Canossa, ove poi la contessa fondò uno nobile munistero di monache e dotollo. Questo ne'
            monti; ma nel piano fece Guastalla e Suzzariani, e lungo il fiume del Po comperò, e più
            munisteri edificò, e più nobili ponti fece sopra i fiumi di Lombardia. E anche
            Carfagnana e la maggiore parte del Frignano, e nel vescovado modonese si dice che furono
            le sue possessioni, e nel bolognese Orzellata e Medicina, grandi ville e spaziose, di
            suo patrimonio furono, e molte altre n'ebbe in Lombardia; e in Toscana castella fece e
            la torre a Polugiano pertinenti alla sua signoria; e molti nobili uomini largamente
            datò; loro sotto fio vassalli si fece; in diversi luoghi molti munisteri e edificò;
            molte chiese cattedrali e non cattedrali dotò. E alla perfine morto il padre e la madre
            della contessa Mattelda, e ella rimasa ereda, si diliberò di maritare; e inteso la fama
            e la persona e l'altre cose d'uno nato di Soavia che avea nome Gulfo, solenni messi
            mandò a·llui e legittimi procuratori, che intra·llui e lei, avegna che non fossono
            presenti, i patti del matrimonio confermassono, e ratificassono il luogo ove si doveano
            fare le nozze; l'anello si diede al castello nobile de' conti Cinensi, avegna che oggi
            sia distrutto. E vegnendo Gulfo al detto castello, la contessa Mattelda con molta
            cavalleria gli andò incontro, e con molta letizia ivi sono le feste delle nozze fatte.
            Ma tosto la trestizia succedette a quella allegrezza, quando il contratto matrimonio non
            annodato si manifestò per lo mancamento dello ingenerare, il quale spezialmente è detto
            d'essere la volontà del matrimonio, però che Gulfo la moglie carnalmente non potea
            conoscere né altra femmina per friggidità naturale, o per altro impedimento perpetuo
            impedito; ma impertanto volendo ricoprire la sua vergogna, diceva a la moglie che questo
            gli aveniva per malie che fatte gli erano per alcuno che invidiava gli suoi felici
            avenimenti. Ma la contessa Mattelda piena di fede dinanzi di Dio e dinanzi dagli uomini
            magnanimi, di questi malificii nulla intendendo, schernita sé per lo marito tenendo, la
            camera sua e tutti gli ornamenti e letti e vestimenti e tutte cose comandò che·ssi
            votassero, e la mensa nuda fece apparecchiare, e chiamato Gulfo suo marito tutto
            spogliata di vestimenti, e' crini del capo diligentemente scrinati, questa disse: «Niune
            malie essere possono, meni e usa il nostro congiuramento». E quegli non potendo, allora
            gli disse la contessa: «Alle nostre grandezze tu presummisti di fare inganno; per lo
            nostro onore a te perdonanza concediamo, ma comandianti sanza dimoranza che·tti debbi
            partire, e alle tue propie case ritornare; la qual cosa se di fare ti starai, sanza
            pericolo di morte non puoi scampare»; e egli spaventato di paura, confessata la verità,
            avacciò il suo ritorno in Soavia. La contessa adunque tacendo, temendo lo 'nganno, e gli
            altri incarichi del matrimonio avendo in odio, la sua vita infino a la morte in castità
            trasportò; e attendendo ad opere di pietà, molte chiese e monisteri e spedali edificò e
            dotò; e due volte con grande oste in servigio della Chiesa e in suo soccorso
            potentemente venne, l'una volta contro a Normandi che 'l ducato di Puglia violentemente
            alla Chiesa aveano tolto, e i confini di Campagna guastavano, i quali la contessa
            Mattelda divota figliuola di san Piero con Gottifredi duca di Spuleto cacciò infino ad
            Aquino al tempo d'Allessandro papa secondo di Roma; l'altra volta contra ad Arrigo terzo
            di Baviera imperadore combattéo e vinselo; e poi altra volta contra ad Arrigo quarto suo
            figliuolo combattéo per la Chiesa in Lombardia e vinselo al tempo di papa Calisto
            secondo. E questa fece testamento, e tutto il suo patrimonio sopra l'altare di San Piero
            offerse, e la Chiesa di Roma ne fece erede; e non molto appresso morì in Dio, e sepulta
            è nella chiesa di Pisa, la quale magnamente avea dotata. Morta la contessa nell'anno
            della Natività di Cristo MCXV. Lascereno della contessa Mattelda, e torneremo adietro a
            seguire la storia d'Arrigo terzo di Baviera imperadore.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Ancora come Arrigo terzo di Baviera ricominciò guerra contra la
            Chiesa.</p>
          </argument>
          <p>Il detto imperadore Arrigo fu molto savio e malizioso. Per meglio signoreggiare Roma,
            in tutta Italia sì mise parte e disensione nella Chiesa, tegnendo setta contro al papa
            con certi cardinali e altri cherici; e a sua petizione uno grande Romano chiamato<gap/>,
            figliuolo di Celso, prese il papa la notte di Natale, quando cantava la prima messa in
            Santa Maria Maggiore, e miselo in pregione in una sua torre; ma il popolo di Roma quella
            medesima notte il liberarono, e disfeciono la detta torre, e cacciarono di Roma il detto
            figliuolo di Celso, però che 'l detto Gregorio papa era uomo di santa vita. Per la quale
            cosa il detto papa Gregorio settimo in concilio di CX vescovi scomunicò il detto Arrigo
            imperadore che volea rompere l'unione di santa Chiesa; ma poi vegnendo il detto
            imperadore in Lombardia alla misericordia del detto papa per molti dì a piedi scalzo in
            su la neve e in su il ghiaccio, appena gli fu perdonato, ma però non fu mai amico della
            Chiesa, ma sempre la ditraeva e occupava, e dava le 'nvestiture delle chiese contro al
            volere del papa. Per la qual cosa, stando egli in Italia, gli elettori della Magna
            elessono re de' Romani Ridolfo duca di Sassogna, e per aventura il papa ne fu
            consenziente; onde Arrigo imperadore richiese il detto papa Gregorio che scomunicasse i
            detti elettori per la detta elezione. Il detto papa nol volle fare, se prima non
            intendesse a ragione; per la qual cosa Arrigo isdegnato se n'andò in Alamagna, e
            battaglia fece col detto Ridolfo e vinselo, e poi tornò in Lombardia. E nella città di
            Brescia raunata la sua corte con XXIIII vescovi e altri prelati che 'l seguivano e erano
            ribelli del papa, si fece processo contro al detto papa Gregorio come a·llui piacque,
            più che con ragione. E per quello processo dispuosono il detto papa, e anullò e cassò
            tutte le sue operazioni, e fece eleggere un altro papa che avea nome Silibero
            arcivescovo di Ravenna, e fecelo chiamare papa Chimento, e col detto papa venne a Roma,
            e là il fece consegrare al vescovo di Bologna e a quello di Modona e a quello di Cervia,
            faccendolo adorare e fare grande reverenzia, e da·llui si fece ricoronare dello imperio;
            e perciò il primo e il diritto papa Gregorio co' suoi cardinali scomunicato da capo il
            detto Arrigo e privatolo dello imperio, siccome persecutore della Chiesa, asolvette
            tutti i suoi baroni di fio e di saramento; per la qual cosa il detto Arrigo assediò il
            detto papa co' suoi cardinali col favore de' Romani in Castello Santo Angelo, il quale
            mandato per soccorso in Puglia al buono Ruberto Guiscardo, il quale incontanente venne a
            Roma con grande oste, e il detto Arrigo col suo papa per tema di Ruberto si partirono
            dallo assedio, e guastarono per battaglie e arsono la città Leonina, cioè dal lato di
            San Piero di qua dal Tevero, e infino in Campidoglio; e non potendo resistere alla forza
            del detto Ruberto Guiscardo e di sua gente, fuggissi col detto suo papa alla città di
            Siena; e poi il detto Ruberto liberato papa Gregorio e i cardinali, gli mise in sedia e
            in signoria nel palazzo di Laterano, e molti Romani che furono colpevoli delle dette
            cose punì gravemente in avere e in persona. E poi il detto papa Gregorio se n'andò nel
            Regno col detto Ruberto Guiscardo, e morì nella città di Salerno santamente, faccendo
            Idio assai miracoli per lui. E appresso lui fu fatto papa Vittorio, il quale non vivette
            più che XVI mesi, e fu avelenato; e poi fu eletto papa Urbano secondo negli anni di
            Cristo MLXXXXVIIII.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come il detto Arrigo imperadore assediò la città di Firenze.</p>
          </argument>
          <p>Negli anni di Cristo MLXXX, tornando il sopradetto Arrigo imperadore da Siena per
            andarsene in Lombardia, trovando che' Fiorentini teneano la parte della Chiesa e del
            detto papa Gregorio, e non voleano obbedire né aprire le porte al detto imperadore per
            le sue ree opere, sì si puose ad oste alla città di Firenze dalla parte ove oggi si
            chiama Cafaggio, e dov'è oggi la chiesa de' Servi Sante Marie infino a l'Arno, e fece
            gran guasto a la detta città; e statovi più tempo, e date molte battaglie alla terra, e
            tutto adoperato invano, imperciò che·lla città era fortissima, e' cittadini bene in
            concordia e in comune, assalito il suo campo da·lloro, se ne levò a modo di sconfitta, e
            lasciò tutto il suo campo e arnesi; e ciò fu nel detto anno a dì XXI di luglio. E per lo
            detto imperadore Arrigo si cominciò a dividere tutta Italia in parte di Chiesa e
            d'imperio; e partito il detto Arrigo di Toscana, si tornò in Lombardia, e di là ebbe
            grande guerra colla contessa Mattelda, la quale era divota figliuola di santa Chiesa, e
            ebbe battaglie co·llui e sconfisselo in campo, e poi lui mal capitato in Lombardia, se
            n'andò in Alamagna, e poi morì in pregione scomunicato, ove il mise il figliuolo suo
            medesimo chiamato Arrigo quarto.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come in questi tempi fu il gran passaggio oltremare.</p>
          </argument>
          <p>Negli anni di Cristo MLXXXVIIII, essendo papa Urbano secondo, i Saracini di Soria
            presono la città di Gerusalem, e uccisono molti Cristiani, e molti ne menarono per
            ischiavi; per la qual cosa il detto papa Urbano fatto concilio generale prima a
            Chieramonte in Avernia, e poi al Torso in Torena alla sommossa di Piero romito, santa
            persona, tornato lui di Gerusalem colle dette novelle. E in questo tempo apparve in
            cielo la stella comata, la quale, secondo che dicono i savi astrolagi, significa gran
            cose e mutazioni di regni. E certo così seguì poco apresso, che per la presura di
            Gerusalem quasi tutto il ponente si sommosse a prendere la croce per andare al passaggio
            d'oltremare, e andovvi innumerabile popolo a cavallo e a piede, più di CC<hi rend="sup">M</hi> d'uomini del reame di Francia, e della Magna, e di Proenza, e di Spagna, e di
            Lombardia, e di Toscana, e della nostra città di Firenze, e di Puglia, intra' quali
            furono questi signori principi: Gottifredi di Buglione duca del Loreno (questi fu
            capitano generale, e fu valente uomo e di gran senno e valore); Ugo fratello del re
            Filippo primo di Francia; Baldovino e Guistasso frategli del detto Gottifredi di
            Buglione; Anselmo conte de·Ribuamonte, Ruberto conte di Fiandra; Stefano conte di Brois;
            Rinieri conte di San Gilio; Buiamonte duca di Puglia, e più altri signori e baroni; e
            passarono per mare, ma i più per terra per la via di Gostantinopoli con molto affanno. E
            prima presono la città d'Antioccia, e poi più altre in Soria, e Ierusalem, e tutte le
            città e castella della Terrasanta, e più battaglie ebbono co' Saracini, delle quali bene
            aventurosamente ebbono vittoria i Cristiani. E 'l detto Gottifredi fu re di Ierusalem,
            ma per sua umiltà, perché Cristo v'ebbe corona di spine, non volle in suo capo corona
            d'oro. Ma chi a pieno queste storie vorrà sapere legga i·libro del detto passaggio, ove
            sono distinte ordinatamente. E in questo tempo fatto il conquisto intorno gli anni di
            Cristo MCXX, si cominciarono le magioni del tempio e dello spedale di Ierusalem.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come i Fiorentini cominciarono a crescere il loro contado.</p>
          </argument>
          <p>Negli anni di Cristo MCVII, essendo la nostra città di Firenze molto montata e
            cresciuta di popolo, di genti, e di podere, ordinarono i Fiorentini di distendere il
            loro contado di fuori, e allargare la loro signoria, e qualunque castello o fortezza non
            gli ubbidisse, di fargli guerra. E nel detto anno prima presero per forza Monte Orlandi
            ch'era di sopra da Gangalandi e certi cattani il teneano, i quali non volendo ubbidire
            alla città di Firenze furono distrutti, e il castello disfatto e abattuto.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come i Fiorentini vinsono e disfeciono il castello di Prato.</p>
          </argument>
          <p>E nel detto tempo e anno medesimo i Pratesi si rubellarono contra a' Fiorentini, onde i
            Fiorentini v'andarono ad oste per comune, e per assedio il vinsono e disfeciollo. Ma in
            quegli tempi Prato era di picciolo sito e podere, che di pochi tempi dinanzi s'erano
            levati d'uno poggio, ch'è tra Prato e Pistoia presso a Montemurlo, che·ssi chiamava
            Chiavello, ove in prima abitavano com'uno casale e villate, e erano fedeli de' conti
            Guidi, e per loro danari si ricomperarono, e puosonsi in quello luogo ov'è oggi la terra
            di Prato, per essere in luogo franco da signori; e Prato gli puosono nome, però che dove
            è oggi la terra avea allora uno bello prato il quale comperarono, e ivi si puosono ad
            abitare.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come fu eletto imperadore Arrigo quarto di Baviera, e come perseguitò
              la Chiesa.</p>
          </argument>
          <p>Nel detto anno MCVII fu eletto per gli prencipi elettori della Magna il re de' Romani
            Arrigo IIII di Baviera figliuolo del sopradetto Arrigo terzo, e regnò anni XV; e se 'l
            padre fu nimico di santa Chiesa, come detto avemo, sì fu questo Arrigo maggiormente, che
            negli anni di Cristo MCX passando in Italia per venire a Roma per la corona, sì mandò
            suoi ambasciadori a lettere a papa Pasquale che allora regnava nel papato, e a' suoi
            cardinali, ch'egli volea essere amico e fedele di santa Chiesa, e volea rifiutare e
            restituire al papa tutte le 'nvestiture de' vescovi e abati e altri cherici, le quali il
            padre od altri suoi anticessori aveano tolti alla Chiesa. Ciò era che in Alamagna e in
            Italia in più parti si metteano e confermavano i vescovadi e gli altri prelati cui e
            come loro piacea; onde erano nate le discordie tra gl'imperadori e la Chiesa. E queste
            cose fare, promettea di confermare per suo saramento e de' suoi baroni; per la qual cosa
            il detto papa Pasquale il confermò a essere imperadore. E lui vegnendo a Roma per la via
            che viene di verso Montemalo, tutto il chericato col popolo di Roma gli si fece
            incontro, con grande processione e triunfo; e 'l detto papa e' suoi cardinali parati
            l'attendeano in su i gradi dinanzi a la chiesa di San Piero; e giunto il detto Arrigo,
            per reverenzia basciò il piè al papa, e poi il papa il basciò in bocca in segno di pace
            e d'amore in su la porta detta Argentea, e insieme a mano a mano entrando in San Piero,
            e giunti in su la porta chiamata Profica, il detto papa domandò al detto Arrigo il
            saramento il quale gli avea promesso, di rendere le 'nvestiture de' vescovi e prelati.
            Onde fatta il papa la detta richesta, il detto Arrigo consigliatosi alquanto in disparte
            co' suoi baroni, subitamente a la sua gente d'arme fece pigliare il detto papa e'
            cardinali, e col favore de' malvagi Romani, sì come il tradimento era ordinato, gli fece
            mettere in pregione; e simigliantemente avea in Alamagna guerreggiato molto col padre
            Arrigo terzo, e vintolo in battaglia, e messolo in pregione nella città di Legge, e ivi
            fattolo morire. Poi stato il detto papa Pasquale e' suoi cardinali alquanto in pregione,
            sì fu accordo da·llui al detto Arrigo; e trattolo di pregione, e non potendo fare altro,
            lasciò ad Arrigo le 'nvestiture, e giurò egli e' suoi cardinali di non iscomunicarlo per
            offese ch'avesse loro fatte, e comunicossi il papa co·llui del corpo di Cristo per più
            fermezza di pace, e sì 'l coronò imperadore di fuori dalla città di Roma. E dapoi che 'l
            detto papa fu preso, si levarono tre papi contra lui, non degnamente, in diversi tempi:
            l'uno ebbe nome Alberto, l'altro Agnulfo, e l'altro Teodorico; ma ciascuno regnò poco, e
            ebbono piccolo podere contra il detto papa Pasquale. Ma morto Pasquale, fu per gli
            cardinali eletto papa Gelasio; ma per cagione che 'l detto Arrigo non sentì la detta
            lezione, né vi fu presente, sì si fece uno suo papa uno Spagnuolo chiamato Bordino; per
            la qual cosa il detto papa Gelasio co' suoi cardinali per paura d'Arrigo si fuggirono a
            Gaeta ond'egli era nato, e poi si misono per mare infino in Proenza, e andarne in
            Francia per aiuto al re di Francia; ma in quello viaggio morìo il detto papa a la città
            d'Amiaco, e lui morto, per gli cardinali fue fatto di concordia papa Calisto secondo di
            Borgogna, il quale papa Calisto iscomunicò il detto Arrigo imperadore e suoi seguaci, sì
            come persecutore di santa Chiesa, e tornando verso Roma per Proenza e per Lombardia e
            per Toscana, da tutti fu ricevuto sì come degno papa, e fattogli grande reverenza.
            Sentendo la sua venuta Bordino, il papa ch'avea fatto Arrigo imperadore, per paura si
            fuggì di Roma a Sutri; ma per gli Romani fu in Sutri assediato e preso, e menato a Roma
            in diligione in su uno cammello col viso volto addietro a la groppa, e legatagli in mano
            la coda del cammello, e misollo in pregione nella rocca di Fummone in Campagna, e ivi
            morìo.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come a la fine il detto Arrigo quarto imperadore tornò all'obedienza di
              santa Chiesa.</p>
          </argument>
          <p>Il sopradetto imperadore Arrigo fatta molta guerra a la Chiesa, e stato ancora vinto in
            battaglia in Lombardia da l'antidetta contessa Mattelda come fu il padre, si tornò a
            coscienza, e al detto papa Calisto rassegnò tutte le 'nvestiture de' vescovi e
            arcivescovi e abati per anella e pasturali, e rifiutonne ogni ragione e usanza ch'egli o
            suoi antichi n'avessero presa dalla Chiesa, e ristituìo il Patrimonio di San Piero e
            ogni possessione ch'egli o sua gente aveano prese o vendute della Chiesa o delle chiese,
            per cagione della guerra avuta colla detta Chiesa, e con papa Pasquale, e co gli altri;
            onde il detto papa Calisto fece pace co·llui e ricomunicollo; ma poco vivettono appresso
            lo 'mperadore e 'l detto papa, e dicesi per le genti che per cagione che 'l detto Arrigo
            s'era male portato del padre, che per giusto giudicio morìo sanza niuna reda né
            figliuolo, né maschio né femmina, gli anni di Cristo MCXXV; e succedette a·llui Lottieri
            di Sassogna; e in lui finiro gl'imperadori della casa di Baviera, che IIII Arrighi
            aveano tenuto lo 'mperio l'uno appresso l'altro, e suti li tre molto contrarii a santa
            Chiesa. Lasceremo ora alquanto degl'imperadori e papa, e torneremo a nostra materia de'
            fatti di Firenze, ch'assai cominciaro a·ffare i Fiorentini delle novità e guerre a' loro
            vicini per accrescere loro stato.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come i Fiorentini isconfissero il vicario d'Arrigo quarto
            imperadore.</p>
          </argument>
          <p>Negli anni di Cristo MCXIII i Fiorentini feciono oste a Montecasciolo, il quale facea
            guerra alla città, e avealo rubellato messere Ruberto Tedesco, vicario dello 'mperadore
            Arrigo in Toscana, e stava con sue masnade in Samminiato del Tedesco; e però era
            Samminiato sopranomato del Tedesco, però che' vicari degl'imperadori ch'erano co le loro
            masnade de' Tedeschi stavano nella detta terra a guerreggiare le città e castella di
            Toscana che non ubbidissero gl'imperadori; il quale messere Ruberto fu da' Fiorentini
            sconfitto e morto, e 'l castello preso e disfatto.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come nella città di Firenze per due volte s'apprese il fuoco, onde arse
              quasi gran parte della città.</p>
          </argument>
          <p>Negli anni di Cristo MCXV, del mese di maggio, s'apprese il fuoco in borgo Santo
            Appostolo, e fu sì grande e impetuoso che buona parte della città arse con grande danno
            de' Fiorentini. E in quello anno medesimo morì la buona contessa Mattelda. E l'anno
            appresso del MCXVII anche si prese il fuoco in Firenze, e buonamente ciò che non fu arso
            al primo fuoco arse al secondo, onde i Fiorentini ebbono grande pestilenzia, e non sanza
            cagione e giudicio di Dio; imperciò che·lla città era malamente corrotta di resia, intra
            l'altre della setta degli epicuri per vizio di lussuria e di gola, e era sì grande parte
            che intra' cittadini si combatteva per la fede con armata mano in più parti di Firenze,
            e durò questa maladizione in Firenze molto tempo infino alla venuta delle sante
            religioni di santo Francesco e di santo Domenico, le quali religioni per gli loro santi
            frati, commesso loro l'oficio della eretica pravità per lo papa, molto la stirparo in
            Firenze, e in Milano, e in più altre città di Toscana e di Lombardia al tempo del beato
            Pietro martiro, che da' paterini in Milano fu martirizzato, e poi per gli altri
            inquisitori. E per l'arsione de' detti fuochi in Firenze arsono molti libri e croniche
            che più pienamente facieno memoria delle cose passate della nostra città di Firenze,
            sicché poche ne rimasono; per la qual cosa a noi è convenuto ritrovarle in altre
            croniche autentiche di diverse città e paesi, quelle di che in questo trattato è fatto
            menzione in gran parte.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come i Pisani presono Maiolica, e' Fiorentini guardarono la città di
              Pisa.</p>
          </argument>
          <p>Negli anni di Cristo MCXVII i Pisani feciono una grande armata di galee e di navi, e
            andarono sopra l'isola di Maiolica che·lla teneano i Saracini; e come fu partita la
            detta armata di Pisa e già raunata insieme sopra Vada per fare loro viaggio, i Lucchesi
            per comune vennero a oste sopra Pisa per prendere la terra. I Pisani avendo la novella,
            per paura che' Lucchesi non occupassono la terra, non ardivano d'andare innanzi col loro
            stuolo, e ritrarresi della 'mpresa non pareva loro onore al grande spendio e
            apparecchiamento ch'aveano fatto; presono per consiglio di mandare loro ambasciadori a'
            Fiorentini, i quali erano in quegli tempi molto amici i detti Comuni, e pregaro che
            piacesse loro di guardare loro la cittade, confidandosi di loro come di loro intimi
            amici e cari fratelli. Per la qual cosa i Fiorentini accettarono di servirgli, e di fare
            loro guardare la città da' Lucchesi e da tutta gente; per la qual cosa il Comune di
            Firenze vi mandò gente d'arme assai a cavallo e a·ppiede, e puosonsi ad oste di fuori da
            la città a due miglia, e per onestà delle loro donne non vollono entrare in Pisa, e
            mandaro bando che nullo non entrasse nella città sotto pena della persona: uno v'entrò,
            sì fu condannato a impiccare. I Pisani vecchi ch'erano rimasi in Pisa, pregando i
            Fiorentini che per loro amore gli dovessero perdonare; no·llo vollono fare. E i Pisani
            contradissero, e pregaro che almeno in su il loro terreno nol facessono morire, onde
            segretamente i Fiorentini dell'oste feciono a nome del Comune di Firenze comperare uno
            campo di terra da uno villano, e in su quello rizzarono le forche, feciono la giustizia
            per mantenere il loro decreto. E tornata l'oste de' Pisani dal conquisto di Maiolica,
            rendero molte grazie a' Fiorentini, e domandaro quale segnale del conquisto volessono, o
            le porte del metallo, o due colonne del profferito ch'aveano recate e tratte di
            Maiolica. I Fiorentini chiesono le colonne, e' Pisani le mandaro in Firenze coperte di
            scarlatto; e per alcuno si disse che innanzi che le mandassero per invidia le feciono
            affocare; e le dette colonne sono quelle che sono diritte dinanzi a San Giovanni.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come i Fiorentini presero e disfecero la rocca di Fiesole.</p>
          </argument>
          <p>Negli anni di Cristo MCXXV i Fiorentini puosono oste a la rocca di Fiesole, che ancora
            era in piede e molto forte, e tenealla certi gentili uomini cattani stati della città di
            Fiesole, e dentro vi si riduceano masnadieri e sbanditi e mala gente che alcuna volta
            faceano danno alle strade e al contado di Firenze, e tanto vi stettero all'assedio che
            per difalta di vittuaglia s'arendéo, che per forza mai non s'arebbe avuta, e feciolla
            tutta abbattere e disfare infino alle fondamenta, e feciono decreto che mai in su
            Fiesole non s'osasse rifare niuna fortezza.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Ove si pigliano le misure delle miglia del contado di Firenze.</p>
          </argument>
          <p>La misura delle miglia del contado di Firenze si prendono ed è loro termine de le V
            sestora che sono di qua da l'Arno a la chiesa, overo Duomo, di Santo Giovanni; e del
            contado di là dal fiume d'Arno si prendono alla coscia del ponte Vecchio di qua da
            l'Arno dal piliere dov'è la figura di Mars. E questa fue l'antica consuetudine de'
            Fiorentini; e il migliaio si fu mille passini, che ogni passino si è tre braccia a la
            nostra misura.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come Ruggieri duca di Puglia ebbe guerra co la Chiesa e poi si
              riconciliò col papa, e come poi furono in Roma due papi a uno tempo.</p>
          </argument>
          <p>In questi tempi, gli anni di Cristo MCXXV, regnando papa Onorio secondo, nato di
            Bologna, i baroni di Puglia quasi si rubellarono da Ruggieri duca di Puglia e figliuolo
            di Ruberto Guiscardo, e con lusinghe il detto papa condussono infino a Aquino per fare
            torre il regno a Ruggieri; ma Ruggieri co le sue forze sconfisse l'oste del papa con
            grande dannaggio di sua gente; e ciò fatto, il detto Ruggieri non ne montò in superbia,
            ma con grande umilità venne al papa e gittoglisi a' piedi chiedendogli misericordia, e
            il papa gli puose il calcio in sul collo e disse il verso del Saltero che dice:
              «<foreign lang="lat">Super aspidem et basaliscum ambulabis, et conculcabis leonem et
              draconem</foreign>». E ciò detto, gli perdonò, e fecelo levare, e basciollo in segno
            di pace. Il quale Ruggieri mostrò al detto papa come i suoi baroni falsamente gli
            aponeano, e com'egli era fedele di santa Chiesa com'era stato il padre; onde il papa lui
            confermò il regno, e coronollo del reame di Cicilia, e grande vendetta fece de' suoi
            ribelli. Poi morto il detto papa Onorio, fu eletto papa Innocenzio secondo gli anni di
            Cristo MCXXX. Questi fue Romano, e regnò papa XIII anni; ma alla sua lezione nacque in
            Roma grande scisma nella Chiesa, imperciò che uno messere Piero ch'era cardinale
            figliuolo di Pietro Leone possente Romano, per forza si fece fare papa e chiamossi
            Innacreto, e con sua forza combatté papa Innocenzio e suoi cardinali nelle case
            degl'Infragnipani di Roma. Quello messere Pietro Leone ispogliò tutte le chiese di Roma
            d'ogni tesoro sacro per farne moneta, il quale tesoro fue infinito, e con quello
            corruppe molti Romani contra Innocenzio papa, il quale non possendo stare in Roma per la
            forza di quello figliuolo di Pietro Leoni, iscomunicatolo, cassò ogni suo ordine; se
            n'andòe in Francia in su due galee co' suoi cardinali, e da Luis il Grosso re di Francia
            furono ricevuti onorevolemente. E consecrò re il detto Luis, e egli promise d'atare la
            Chiesa con tutta sua forza. Ma essendo papa Innocenzio in Francia, fu eletto imperadore
            Lottieri di Sassogna, il quale con grande potenzia di gente di suo paese passò in Italia
            e menonne seco il detto papa Innocenzio e' cardinali, e con molti vescovi e arcivescovi
            ch'erano stati al concilio, prima a Chieramonte in Alvernia e poi al Loreno, e rimise in
            Roma in sedia e signoria il detto papa, e per forza cacciò di Roma Pietro Leoni e tutti
            i suoi seguaci, e poi prese la corona dello 'mperio per mano del detto papa Innocenzio
            negli anni di Cristo MCXXX. Questo Lottieri regnò re de' Romani e imperadore XI anni, e
            fue cristianissimo e fedele di santa Chiesa, e per cagione che Ruggieri figliuolo del
            primo Ruggieri ch'era stato figliuolo di Ruberto Guiscardo, essendo re di Cicilia e di
            Puglia, avendo tenuta la setta di figliuolo Petro Leoni contra il detto papa Innocenzio,
            questo Lottieri imperadore con papa Innocenzio insieme, e coll'armata de' Pisani e de'
            Genovesi, passaro nel regno di Puglia per mare e per terra sopra il detto Ruggieri che
            s'era rubellato dal papa e dalla Chiesa, e lui colla detta forza cacciarono di Puglia; e
            fuggissi in Cicilia; e toltogli il regno, feciono duca di Puglia il conte Cammone, ma
            poco regnò, che poi tornò la signoria al figliuolo di Ruggieri, ciò fu il buono re
            Guiglielmo, come innanzi faremo menzione. E per cagione dell'aiuto che' Genovesi e'
            Pisani feciono a la Chiesa sopra il duca di Puglia, in generale concilio in Roma fu
            fatto grazia d'arcivescovado a la città di Genova, dandosi più vescovadi in sua signoria
            della riviera di Genova e di Lombardia. E simile fece a' Pisani, dandogli sotto lui
            certi vescovadi di Sardigna, e quello di Massa in Maremma, e quello di Grosseto. E ciò
            fatto, il detto Lottieri imperadore bene aventurosamente si tornò in Alamagna, e poco
            appresso morì, e fu eletto re de' Romani Currado secondo di Sassogna negli anni di
            Cristo MCXXXVIII, e regnò XV anni, ma non fu coronato a Roma dello imperio.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Conta del secondo passaggio d'oltremare.</p>
          </argument>
          <p>Nel tempo del sopradetto Currado re de' Romani furono tre papi a Roma l'uno appresso
            l'altro: papa Celestino secondo regnò VII mesi; e poi fu Luzio primo, ancora vivette
            poco; poi fu papa Eugenio di Pisa che regnò anni VIII e mesi. Al tempo di questo papa,
            gli anni di Cristo MCXLVII, Luis il Pietoso re di Francia per amenda d'una guerra
            ch'egli a torto avea presa col re di Navarra per torreli Campagna, sì promise d'andare
            al soccorso della Terrasanta, e per la sua andata si commosse tutto il suo reame per
            andare oltremare, e richiese il detto Currado re de' Romani che gli piacesse
            d'imprendere co·llui il detto passaggio, e egli l'accettò allegramente, e mandarono
            pregando il detto papa Eugenio che passasse in Francia a·lloro dare la croce, e così
            fece; e coronò il detto re Luis. E poi crociati i detti re Currado e re Luis tra'
            confini d'Alamagna e di Francia per comandamento del detto papa per mano di santo
            Bernardo abate di Chiaravalle, i Franceschi e' Tedeschi, innumerabile gente, passarono
            per mare con CC navi, e i più per terra per Ungaria e Pannonia in Grecia, ma con molto
            affanno per la retà de' Greci, che per fargli morire o amalare mischiavano la calcina
            colla farina, onde molti ne moriro. E poi co' Turchi in Turchia ebbono grande contasto,
            e fecero più battaglie. Bene aventurosamente vinsono contra' Saracini, ma poco vi
            dimoraro, che Luis prima si tornò in Francia, e poi Currado in Alamagna, e sanza venire
            a Roma, e di là si morìo sanza benedizione imperiale. E 'l papa Eugenio dopo molte buone
            opere fatte morìo a Roma gli anni di Cristo MCLIIII. E dopo lui succedette papa
            Anastasio IIII, ma vivette poco più d'uno anno. E poi fu papa Adriano IIII, che coronò
            il primo Federigo imperadore. Torneremo alle novità che furono in Firenze in questo
            tempo che noi avemo intralasciato per seguire nostro trattato.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come i Fiorentini disfecero il castello di Montebuoni.</p>
          </argument>
          <p>Negli anni di Cristo MCXXXV, essendo in piè il castello di Montebuono, il quale era
            molto forte e era di que' della casa de' Bondelmonti, i quali erano cattani e antichi
            gentili uomini di contado, e per lo nome del detto loro castello avea nome la casa
            Bondelmonti; e per la fortezza di quello, e che la strada vi correa a piè, coglievano
            pedaggio; per la qual cosa a' Fiorentini non piacea né voleano sì fatta fortezza presso
            a la città, si v'andarono ad oste del mese di giugno e ebbollo, a patti che 'l castello
            si disfacesse, e l'altre possessioni rimanessero a' detti cattani, e tornassero ad
            abitare in Firenze. E così cominciò il Comune di Firenze a distendersi, e colla forza
            più che con ragione, crescendo il contado e sottomettendosi a la giuridizione ogni
            nobile di contado, e disfaccendo le fortezze.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come i Fiorentini furono sconfitti a Montedicroce da' conti Guidi.</p>
          </argument>
          <p>Negli anni di Cristo MCXLVI, avendo i Fiorentini guerra co' conti Guidi, imperciò che
            colle loro castella erano troppo presso a la città, e Montedicroce si tenea per loro e
            facea guerra; per la qual cosa, per arte, de' Fiorentini v'andarono ad oste co·lloro
            soldati, e per troppa sicurtade non faccendo buona guardia furono sconfitti dal conte
            Guido vecchio e da·lloro amistà Aretini e altri, del mese di giugno. Ma poi gli anni di
            Cristo MCLIIII i Fiorentini tornaro a oste a Montedicroce, e per tradimento l'ebbono, e
            disfeciollo infino alle fondamenta; e poi le ragioni che v'aveano i conti Guidi
            venderono al vescovado di Firenze, non possendole gioire né averne frutto. E d'allora
            innanzi non furono i conti Guidi amici del Comune di Firenze, e simile gli Aretini che
            gli aveano favorati.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come i Pratesi furono sconfitti da' Pistolesi a Carmignano.</p>
          </argument>
          <p>Negli anni di Cristo MCLIIII, avendo guerra i Pratesi co' Pistolesi per lo castello di
            Carmignano, e essendovi cavalcati i Pratesi colle masnade e aiuto de' Fiorentini, sì vi
            furo sconfitti da' Pistolesi. Lasceremo alquanto de' nostri fatti di Firenze, imperciò
            che infra XVI anni appresso poche notevoli cose v'ebbe, e cominceremo il sesto libro, e
            diremo del primo Federigo imperadore, il quale egli e le sue rede feciono di grandi e
            diverse mutazioni in Italia, e a la Chiesa di Roma, e a la nostra città di Firenze; onde
            molto ne cresce matera, siccome innanzi faremo per gli tempi menzione.</p>
        </div2>
      </div1>
      <div1 type="libro">
        <head>LIBRO SESTO</head>
        <argument>
          <p rend="italic">Qui comincia il VI libro: come il primo Federigo detto di Stuffo di Soave
            fu imperadore di Roma, e de' suoi discendenti; conseguendo i fatti di Firenze che furono
            a loro tempi e di tutta Italia.</p>
        </argument>
        <div2 type="capitolo">
          <head>I</head>
          <p>Dopo la morte di Currado di Sassogna re de' Romani fue eletto imperadore Federigo
            Barbarossa detto Federigo Grande, overo primo, della casa di Soave, e chi il sopranomò
            di Stuffo. Questi, rimesse le boci degli elettori in lui, si chiamò sé medesimo, e poi
            passò in Italia, e fu coronato a Roma per papa Adriano quarto gli anni di Cristo
            MCLIIII, e regnò anni XXXVII che re de' Romani e che imperadore. Questo Federigo fu
            largo e bontadoso, facondioso e gentile, e in tutti suoi fatti glorioso. A la prima fue
            amico di santa Chiesa al tempo del detto papa Adriano, e fece rifare Tiboli che era
            disfatto, ma il dì medesimo che fu coronato da' Romani a la sua gente ebbe grande zuffa
            e battaglia nel prato di Nerone, ove il detto imperadore era attendato, a grande danno
            de' Romani, e dentro nel Portico di San Piero; e quello tutto arse e disfece, cioè la
            parte di Roma ch'è intorno a San Piero. Questi poi tornando in Lombardia il primo anno
            del suo imperiato, perché la città di Spuleto no·ll'ubbidìo, imperciò ch'era della
            Chiesa, vi si puose ad oste, e vinsela, e tutta la fece disfare; e per volere occupare
            le ragioni della Chiesa, tosto si fece nimico; ché dopo la morte d'Adriano papa gli anni
            di Cristo MCLVIIII fu fatto papa Allessandro terzo di Siena, che regnò XXII anni:
            questi, per mantenere la giuridizione di santa Chiesa, ebbe grande guerra col detto
            Federigo imperadore, e per più tempo; il quale imperadore gli fece fare incontro IIII
            antipapi scismatici in diversi tempi, l'uno appresso l'altro, che i tre furono
            cardinali. Il primo fu Attaviano che·ssi fece chiamare Vittorio; il secondo Guido di
            Chermona che si fece chiamare Pasquale; il terzo fu Giovanni Strumense che si fece
            chiamare Calisto; il quarto ebbe nome Landone il quale si fece chiamare Innocenzo; onde
            nella Chiesa di Dio ebbe grande scisma e afflizzione, imperciò che questi papi colla
            forza di Federigo imperadore teneano tutto il Patrimonio San Piero e 'l ducato, che 'l
            detto papa Allessandro non avea nulla signoria. Ma il detto papa Allessandro contro a
            tutti valentemente pugnò, e gli scomunicò: i quali tutti l'uno appresso l'altro, lui
            regnando, moriro di mala morte. Ma regnando eglino colla forza di Federigo, il detto
            diritto papa Allessandro, non potendo stare in Roma, se n'andò colla corte in Francia al
            re Luis il Pietoso, il quale il ricevette graziosamente. E dicesi in Francia che
            vegnendo il detto papa Allessandro a Parigi celatamente con poca compagnia a guisa d'uno
            picciolo prelato, incontanente che fu a San Moro presso di Parigi, non avendo del papa
            novella niuna, per divino miracolo si levò una boce: «Ecco il papa, ecco il papa!»; e
            cominciaro a sonare le campane, e lo re col chericato e popolo di Parigi gli si fece
            incontro, onde il papa si maravigliò forte, però che nullo sapea di sua venuta; e
            ringraziò Idio, e palesossi al re e al popolo, e cominciò a segnare. E poi in Francia
            fece il detto papa concilio generale a la città del Torso in Torena, nel quale scomunicò
            il detto Federigo e dispuose dello 'mperio, e assolvette tutti i suoi baroni di suo
            saramento, e dispuose quegli della casa della Colonna di Roma, che mai né eglino né loro
            successori potessono avere dignità in santa Chiesa, però ch'al tutto si tennero
            all'aiuto e favore del detto Federigo contra la Chiesa. E in quello concilio tutti gli
            re e signori di ponente si promisero e allegarono con Luis re di Francia a l'aiuto del
            detto papa Allessandro e di Santa Chiesa contro a Federigo detto, e simile molte città
            di Lombardia si rubellaro al detto Federigo: ciò fu Milano, e Chermona, e Piagenza, e
            tennero col papa e colla Chiesa. Per la qual cosa il detto Federigo passando per la
            Lombardia per andare in Francia contra Luis re che riteneva papa Allessandro, trovando
            la città di Melano che gli s'era ribellata, sì·ll'asediò e per lungo assedio l'ebbe
            l'anno di Cristo MCLXII del mese di marzo, e fecele disfare le mura, e ardere tutta la
            città, e arare e seminare di sale; e' corpi di tre re, overo magi, che vennoro ad
            adorare Cristo per lo segno della stella, i quali erano nella città di Milano in tre
            tombe cavate di profferito, gli fece trarre di Milano e mandargline a Cologna, onde
            tutti i Lombardi furono molto crucciosi. E poi passando i monti per distruggere il reame
            di Francia collo aiuto del re di Buem e con quello di Dazia, cioè Dannesmarce, entrò in
            Borgogna; ma lo re Luis di Francia coll'aiuto d'Arrigo re d'Inghilterra suo genero, e
            con più signori e baroni furono a contradiallo, sicché per la grazia d'Iddio non ebbe
            nullo podere, né v'aquistò terra, ma per difetto di vittuaglia si tornaro adietro quegli
            re in loro paesi, e Federigo in Italia. E faccendo guerreggiare i Romani perché s'erano
            tornati dalla parte della Chiesa e di papa Allessandro, essendo i detti Romani a oste a
            Toscolano, per lo cancelliere del detto Federigo colle sue masnade de' Tedeschi furono
            sconfitti ne·luogo detto Monte del Porco, e molti Romani presi, e morti sì grande
            quantità che nelle carra tornarono morti a Roma per soppellirli; e questa sconfitta si
            dice che fue per tradimento de' Colonnesi, i quali furono sempre collo imperadore e
            contro alla Chiesa, onde furono per lo papa privati d'ogni benificio temporale e
            spirituale; e per la detta sconfitta i Romani cacciarono di Roma i Colonnesi, e
            disfeciono loro una antica e bellissima fortezza che si chiamava l'Agosta, la quale si
            dice che fece fare Cesare Agusto; e ciò fu gli anni di Cristo MCLXVII. E ciò fatto, lo
            'mperadore venne all'assedio di Roma per distruggerla, e aveala molto stretta. I Romani
            feciono al chericato di Roma prendere la testa di santo Piero e quella di santo Paolo, e
            portarle a processione per tutta Roma; per la qual cosa i Romani si crocciaro tutti
            contra lo 'mperadore, e 'l primo che·lla prese fue messere Matteo Rosso il vecchio degli
            Orsini, avolo che fu di papa Niccola terzo, e per vecchiezza avea lasciate l'armi e
            preso abito di penitenzia; e per questa cagione lasciò l'abito e riprese l'armi, onde
            molto fue commendato; e per questa cagione egli e' suoi vennero in grazia della Chiesa,
            e agrandiro molto. Apresso il detto messere Matteo prese la croce Gianni Buovo, grande
            cittadino di Roma, e poi tutti gli altri con grande animo e volontà; per la qual cosa,
            sentendolo lo 'mperadore, o per paura, ma più per miracolo de' beati appostoli, subito
            si partì dall'assedio di Roma con sua gente, e tornossi a Viterbo, e la città di Roma fu
            liberata.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come papa Allessandro tornò di Francia a Vinegia, e lo 'mperadore venne
              a le sue comandamenta.</p>
          </argument>
          <p>Poi appresso stato il detto papa Allessandro lungamente in Francia, colla forza del re
            di Francia e di quello d'Inghilterra tornò colla corte sua in Italia per mare, e
            capitando in Cicilla, dal re Guiglielmo che allora n'era re, divotamente fu ricevuto e
            favorato, riconoscendosi fedele di santa Chiesa, e che·ll'isola tenea da·llui; per la
            qual cosa il detto papa il ne confermò re di Cicilia, e rendégli Puglia, onde il detto
            re Guiglielmo col suo navilio per mare l'acompagnò infino a la città di Vinegia, nella
            quale volle andare il detto papa per più sicurtà di lui, acciò che Federigo imperadore
            nol potesse offendere; e per favorare i fedeli di santa Chiesa di Lombardia fece sua
            stanza nella detta città di Vinegia, e da' Viniziani reverentemente fu ricevuto e
            onorato; per lo cui favore i Milanesi rifeciono la città di Milano gli anni di Cristo
            MCLXVIII. Poi poco tempo apresso i Milanesi coll'aiuto de' Piagentini e di Chermonesi e
            d'altre città di Lombardia che obbedieno santa Chiesa feciono una terra in Lombardia,
            quasi per una bastita e battifolle, incontro alla città di Pavia, che sempre fu contra
            Milano, e si tenea collo imperio; e quella città fatta, per onore del detto papa
            Allessandro, e perché fosse più famosa, la chiamarono Allessandra; e poi fu sopranomata
            de la Paglia, a dispregio, per quegli di Pavia; e a priego de' Lombardi le diede il papa
            vescovo, e dispuose quello di Pavia e tolsegli la dignità del palio e della croce,
            imperciò che sempre avea tenuto con Federigo imperadore contro a la Chiesa.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come lo 'mperadore Federigo Barbarossa si riconciliò co la Chiesa, e
              passò oltremare, e là morìo.</p>
          </argument>
          <p>Veggendosi lo 'mperadore Federigo molto abbassato di suo stato e signoria, e molte
            città di Lombardia e di Toscana ribellarsi da·llui, e teneansi colla Chiesa e col papa
            Allessandro, il quale era molto montato in istato col favore del re di Francia e di
            quello d'Inghilterra e di Guiglielmo re di Cicilia, si procacciò di riconciliarsi colla
            Chiesa e col papa, acciò che al tutto non perdesse l'onore dello 'mperio, e con solenni
            ambasciadori mandò a Vinegia a papa Allessandro a dimandare pace, promettendo di fare
            ogni amenda a santa Chiesa; il quale dal detto papa fue esaudito benignamente. Per la
            qual cosa il detto Federigo andòe a Vinegia, e gittossi a' piè del detto papa a
            misericordia. Allora il detto papa gli puose il piede ritto in sul collo, e disse il
            verso del Saltero che dice: «<foreign lang="lat">Super aspidem et basaliscum ambulabis,
              et conculcabis leonem et draconem</foreign>», e lo 'mperadore rispuose: «<foreign lang="lat">Non tibi set Petro</foreign>», e 'l papa rispuose: «<foreign lang="lat">Ego
              sum vicarius Petri</foreign>»; e poi gli perdonò ogni offesa ch'avesse fatta a santa
            Chiesa, faccendo ristituire ciò che tenesse di santa Chiesa; e così promise e fece con
            patti, che ciò che·ssi trovasse che·lla Chiesa in quello dì tenesse nel Regno a perpetuo
            fosse di santa Chiesa; e trovossi che Benivento; e questo fu l'origine perché la Chiesa
            tiene per sua la città di Benivento. E ciò fatto, il pacificò co' Romani e con Manuello
            imperadore di Gostantinopoli, e con Guiglielmo re di Cicilia, e co' Lombardi, e per
            amenda e penitenzia gl'impuose, ed elli promise, d'andare oltremare al soccorso della
            Terrasanta, imperciò che 'l Saladino soldano di Babillonia avea ripresa Ierusalem, e più
            altre terre che teneano i Cristiani; e così fece. Poi il detto Federigo, lui crocciato,
            gli anni di Cristo MCLXXXVIII con grandissima oste d'Alamagna si partìo, e andò per
            terra per Ungaria e Gostantinopoli infino in Erminia; ma giunto il detto Federigo in
            Erminia, essendo di state e grande caldo, bagnandosi a diletto in uno piccolo fiume
            chiamato il fiume del Ferro, disaventuratamente affogò; e ciò si crede che fosse per
            giudicio di Dio per le molte persecuzioni che fece a santa Chiesa: e di lui rimase uno
            figliuolo il quale ebbe nome Arrigo che 'l fece eleggere re de' Romani innanzi che
            passasse oltremare negli anni di Cristo MCLXXXVI; e morto il detto Federigo, la moglie
            col figliuolo e colla loro gente, tutto che molta ne morisse in quello viaggio, si
            tornaro di Soria in ponente sanza niuno acquisto fatto. Torneremo omai alla nostra
            matera de' fatti di Firenze e d'altre cose che furono al tempo che regnò il detto
            Federigo; ma prima diremo del re Filippo di Francia e del re Ricciardo d'Inghilterra
            ch'andarono oltremare al soccorso della Terrasanta in questo medesimo tempo.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come il re di Francia e quello d'Inghilterra andarono oltremare al
              passaggio.</p>
          </argument>
          <p>E nel detto passaggio lo re Filippo il Bornio di Francia e lo re Ricciardo
            d'Inghilterra con molti conti e baroni di Francia, e d'Inghilterra, e di Proenza, e
            d'Italia, crociati, passaro per mare in Soria, e assediaro e presero la città di
            Tolomaida, detta Acri, che la teneano i Saracini, e quella ebbono per assedio; ma molta
            di loro buona gente vi moriro di pestilenzia d'infermitade; e in questo viaggio
            s'incominciò grande discordia tra 'l detto re Filippo il Bornio e 'l re Ricciardo
            d'Inghilterra. L'una cagione fu perché il re Ricciardo volea la signoria d'Acri, siccome
            il re Filippo, e assai avea operato al conquisto; appresso, perché il re Filippo gli
            tolse, tornato lui in Francia, la ducea di Normandia per forza per CC<hi rend="sup">M</hi> di livre di parigini che gli avea prestati quando andò oltremare sopra la detta
            Normandia, e no·lla lasciò ricogliere, come toccammo adietro nel capitolo ove
            raccontammo il lignaggio e' discendenti de' presenti re di Francia. Ma imperciò che gli
            antichi del re Ricciardo d'Inghilterra e poi gli suoi successori feciono di grandi cose
            le quali si mischiano molto a la nostra matera, e ancora perché sono stati possenti re
            tra' Cristiani, si è convenevole che in questo si racconti di loro progenia, e come
            furono distratti de·lignaggio de' Normandi, siccome fue il buono Ruberto Guiscardo, come
            di lui avemo adietro fatta menzione, in questo modo: che il primo duca di Normandi che
            fu Cristiano, fatto per lo 'mperadore Carlo il Grosso e re di Francia, come adietro è
            fatta menzione; del detto Ruberto nacque Guiglielmo detto Spadalunga; di Guiglielmo
            nacque Ruberto e Ricciardo; di Ricciardo nacque Ricciardo che fu padre di Ruberto
            Guiscardo re di Puglia; e di Ruberto che rimase duca di Normandia nacque Ruberto il
            Bastardo che l'acquistò in questo modo: credendosi giacere con una figliuola d'uno suo
            ricco borgese la quale molto gli piacea, la madre per iscampare la vergogna de la
            figliuola trovòe una molto bella damigella povera che molto si somigliava colla figlia,
            e quella inniscambio di lei mise in camera col detto duca Ruberto, onde nacque il detto
            Guiglielmo il Bastardo; e la notte che la madre il generò le venne in visione che di
            corpo l'usciva una quercia e crescea tanto che i suoi rami si stendeano insino
            inn–Inghilterra; e veramente fu avisione di vera profezia, come diremo appresso. E
            perché bastardo fosse, nonn–è da tacere di lui, che come fue in etade, e seppe di sua
            nazione, incontanente si mise in fatti d'arme, e fu maraviglioso in prodezza e senno e
            in cortesia, e per sua valentia passò in Inghilterra, e combatté con Raul che allora
            n'era re istratto di Spagna, e lui vinse e uccise in battaglia, e fecesi re
            d'Inghilterra gli anni di Cristo MLXVI, e regnòe XXVI anni. E dopo lui regnòe Guiglielmo
            suo figliuolo, e dopo Guiglielmo regnòe Arrigo suo figliuolo, il quale ebbe per moglie
            la figliuola del re Luis il Pietoso re di Francia; e questo Arrigo fue col detto re Luis
            e con papa Allessandro incontro a Federigo primo imperadore quando venne in Borgogna,
            come è fatta menzione. Questo Arrigo fue quegli che fece uccidere il beato Tommaso
            arcivescovo di Conturbiera, perch'egli il riprendea de' suoi vizii, e togliea le decime
            della santa Chiesa; onde Idio fece grande giudicio, che poco appresso cavalcando per
            Parigi col re Luis, gli si traversò uno porco tra' piè del cavallo e fecelo cadere, e
            subitamente della caduta morìo. Di lui rimase uno figliuolo ch'ebbe nome Stefano; dopo
            Stefano regnòe un altro Arrigo, il quale ebbe due figliuoli, il re Giovane e lo re
            Ricciardo. Questo re Giovane fue il più cortese signore del mondo, e ebbe guerra col
            padre per indotta d'alcuno suo barone, ma poco vivette, e di lui non rimase reda. Dopo
            il re Giovane regnò il re Ricciardo, quegli onde al cominciamento facemmo menzione che
            andò oltremare al passaggio col re Filippo di Francia e fu pro' d'arme e valoroso, e
            egli assieme con XII altri baroni di Francia e d'Inghilterra tenne il passo al Saladino
            soldano di Babilonia con tutto suo esercito. Di Ricciardo nacque Arrigo suo figliuolo
            che regnò appresso lui, ma fue sempice uomo e di buona fe' e di poco valore. Del detto
            Arrigo nacque il buono re Adoardo che a' nostri presenti tempi regna, il quale fece di
            gran cose, come innanzi per gli tempi faremo menzione. Lasceremo le storie de' detti
            signori, e torneremo a' nostri fatti di Firenze.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come i Fiorentini sconfissono gli Aretini.</p>
          </argument>
          <p>Negli anni di Cristo MCLXX i Fiorentini fecero oste sopra gli Aretini perch'erano stati
            co' conti Guidi contro al Comune di Firenze; e uscendo gli Aretini loro incontro, da'
            Fiorentini furono sconfitti del mese di novembre, e poi feciono accordo co' Fiorentini
            con onorevoli patti per lo Comune di Firenze, e promisero di non essere loro incontro
            per neuna cagione, e riebbono i loro pregioni.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come si cominciò la prima guerra da' Fiorentini a' Sanesi.</p>
          </argument>
          <p>Nel detto tempo si cominciò guerra tra' Fiorentini e' Sanesi per cagione delle castella
            che confinano co·lloro in Chianti, che ciascuno Comune si volea dilatare, e crescere il
            suo contado, e del castello di Staggia; e per questa cagione i Fiorentini presono ad
            aiutare quegli di Montepulciano da' Sanesi che gli guerreggiavano; e andarono i
            Fiorentini infino là per fornirlo; e tornando da fornirlo, i Sanesi si fecero loro
            incontro al castello d'Asciano, e qui si combatterono, e furono sconfitti da'
            Fiorentini, e molti de' Sanesi presi e morti vi furono; e ciò fu del mese di giugno gli
            anni di Cristo MCLXXIIII.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come di prima fu edificato il nobile e forte castello di Poggibonizzi e
              quello di Colle di Valdelsa.</p>
          </argument>
          <p>Nel detto tempo essendo colà ov'è oggi la terra di Poggibonizzi al piano uno ricco
            borgo che si chiamava il borgo di Marti, per cagione che diceano ch'erano stati stratti
            di parte de' martirizzati di Catellina ribelli del popolo di Roma, che in quello luogo
            s'erano rimasi, scampati de la battaglia di Piceno, overo di Piteccio, e tornando l'oste
            di su detta de' Fiorentini da la vittoria d'Asciano, alcuno giovane fiorentino isforzò
            nel detto borgo una pulcella; onde tutta la terra si commosse a zuffa contra i
            Fiorentini, e alquanti ve ne rimasono morti, e assai fediti e vergognati; per la quale
            offesa quegli del borgo di Marti, impauriti de' Fiorentini, feciono lega e giura con
            VIII castella e Comuni vicini, e per essere più sicuri e forti al riparo della potenzia
            de' Fiorentini, sì ordinarono di concordia di disfare le loro terre, e di porresi in su
            il bello poggio ove fu poi il detto castello, in sul quale era una selva d'uno
            terrazzano ch'avea nome Bonizzo, e dal detto il suo nome fu derivato; e questo in brieve
            tempo ripuosono e afforzaro, però che il luogo da sua natura è forte e agiato e bello, e
            partirlo ad abituro in VIIII contrade, come si fece di VIIII terre, e in ciascuna
            contrada ripuosono la chiesa principale de la loro antica terra onde s'erano levati, e
            quello di ricche mura e porte e torri di pietre adornarono, e fu sì forte e bello, e
            fornito di molti e ricchi abitanti, ch'elli curavano poco i Fiorentini o altri loro
            vicini; e per contradio de' Fiorentini s'allegarono co Sanesi, e poi diede molta briga
            a' suoi vicini e a' Fiorentini, come innanzi per gli tempi fareno menzione. E nota che
            'l detto poggio è de' meglio assituati che sia in Italia, e appunto il bilico è in mezzo
            la provincia di Toscana. Afforzato il detto castello, i Fiorentini ne furono molto
            crucciati, e con due castelletta di Valdelsa loro vicini e contradi de' Poggibonizzesi
            s'accostaro, e recarlo a·lloro lega, e colle forze de' Fiorentini ordinaro e feciono
            porre il castello di Colle di Valdelsa colà dov'è oggi, per fare battifolle a
            Poggibonizzi; e di quelle due castelletta e con altre ville d'intorno il popolaro, e la
            prima pietra che·ssi mise a fondarlo, la calcina fue intrisa del sangue che si segnaro
            delle braccia i sindachi a·cciò mandati per lo Comune di Firenze, a perpetua memoria e
            segno d'amicizia e fratellanza di quelli di Colle al Comune di Firenze, e certo per
            isperienzia poi sempre è istato quello Comune come figliuolo di quello di Firenze.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">De' grandi fuochi che furono nella città di Firenze.</p>
          </argument>
          <p>Negli anni di Cristo MCLXXVII s'apprese il fuoco nella città di Firenze a dì V
            d'agosto, e arse da piè del ponte Vecchio infino a Mercato Vecchio. E poi nel detto anno
            medesimo s'apprese il fuoco a Sammartino del Vescovo, e arse infino a Santa Maria Ughi e
            infino al Duomo di Santo Giovanni con grandissimo danno della città, e non sanza
            giudizio di Dio, imperciò che' Fiorentini erano venuti molto superbi per le vittorie
            avute sopra i loro vicini, e tra loro molto ingrati a·dDio, e con altri disonesti
            peccati. E in questo anno cadde per soperchia piena del fiume d'Arno il ponte Vecchio,
            che ancora fu segno di future aversitadi alla nostra città.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come in Firenze si cominciò battaglia cittadina tra gli Uberti e la
              signoria de' consoli.</p>
          </argument>
          <p>Imperciò che nel detto medesimo anno si cominciò in Firenze disensione e guerra grande
            tra' cittadini, che mai non era più stata in Firenze, e ciò fu per troppa grassezza e
            riposo mischiato colla superbia ingratitudine, ché quelli della casa degli Uberti
            ch'erano i più possenti e maggiori cittadini di Firenze co·lloro seguaci nobili e
            popolari cominciaro guerra co' consoli ch'erano signori e guidatori del Comune a certo
            tempo e con certi ordini, per la 'nvidia della signoria che nonn–era a·lloro volere. E
            fu sì diversa e aspra guerra, che quasi ogni dì, o di due dì l'uno, si combatteano i
            cittadini insieme in più parti della città da vicinanza a vicinanza, com'erano le parti,
            e aveano armate le torri, che n'avea nella città in grande numero, alte C e CXX braccia.
            E in quelli tempi per la detta guerra assai torri di nuovo vi si muraro per le
            comunitadi delle contrade, de' danari comuni delle vicinanze, che si chiamavano le torri
            delle compagnie. E sopra quelle faceano mangani e manganelle per gittare l'uno a
            l'altro, ed era asserragliata la terra in più parti. E durò questa pestilenzia più di
            due anni, onde molta gente ne morì, e molto pericolo e danno ne seguì alla città; ma
            tanto venne poi in uso quello guerreggiare tra' cittadini, che l'uno dì si combatteano,
            e l'altro mangiavano e beveano insieme, novellando delle virtudi e prodezze l'uno
            dell'altro che si faceano a quelle battaglie. E quasi per istraccamento e rincrescimento
            si rimasono per loro medesimi del combattere, e si pacificarono, e rimasero i consoli in
            loro signoria; ma a la fine pur criarono, e poi partoriro le maladette parti che furono
            appresso in Firenze, siccome innanzi per li tempi faremo menzione.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come i Fiorentini presono il castello di Montegrossoli.</p>
          </argument>
          <p>Negli anni di Cristo MCLXXXII, rimase le battaglie cittadine in Firenze, i Fiorentini
            feciono oste al castello di Montegrossoli in Chianti e presollo per forza. E quell'anno
            valse lo staio del grano fiorini VIII, che fu a quello tempo grande caro, imperciò che
            allora correa in Firenze una moneta d'argento, che si chiamavano fiorini, di danari XII
            l'uno, che oggi varrebbono a la presente piccola moneta per lega e per peso l'uno danaio
            tre.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come i Fiorentini presono il castello di Pogna.</p>
          </argument>
          <p>Negli anni di Cristo MCLXXXIIII, del mese di giugno, i Fiorentini assediarono il
            castello di Pogna perché non volea obedire al Comune di Firenze, e era molto forte, e
            guerreggiava la contrada di Valdelsa infino a la Pesa; ed era di gentili uomini cattani
            che si chiamavano i signori di Pogna.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come Federigo primo imperadore tolse il contado a la città di Firenze e
              a più altre città di Toscana.</p>
          </argument>
          <p>Nel detto anno di Cristo MCLXXXIIII Federigo primo imperadore andando di Lombardia in
            Puglia, passò per la nostra città di Firenze a dì XXXI di luglio del detto anno, e in
            quella soggiornato alquanti dì, e fattagli querimonia per gli nobili del contado, come
            il Comune di Firenze avea prese per forza e occupate molte loro castella e fortezze
            contra l'onore dello 'mperio, sì tolse al Comune di Firenze tutto il contado e la
            signoria di quello infino alle mura, e per lo contado facea stare per le villate suoi
            vicarii che rendeano ragione e faceano giustizia; e simile fece a tutte l'altre città di
            Toscana ch'aveano tenuta la parte della Chiesa quando egli ebbe la guerra con papa
            Allessandro, salvo che non tolse il contado né alla città di Pisa né a quella di Pistoia
            che tennero co·llui. E in questo anno il detto Federigo assediò la città di Siena, ma
            no·ll'ebbe. E queste novitadi fece alle dette città di Toscana, imperciò che nonn–erano
            state di sua parte, sì che, con tutto che s'era pacificato colla Chiesa e venuto a la
            misericordia del detto papa, come adietro è fatta menzione, non lasciò di partorire il
            suo male volere contro alle città ch'aveano ubbidita a la Chiesa; e così stette la città
            di Firenze sanza contado IIII anni, infino che 'l detto Federigo andòe al passaggio
            d'oltremare ove annegò, come addietro facemmo menzione.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come i Fiorentini si crociaro e andarono oltremare al conquisto di
              Dammiata, e però ne liberò il contado loro.</p>
          </argument>
          <p>Negli anni di Cristo MCLXXXVIII, essendo commossa quasi tutta la Cristianità per andare
            al soccorso della Terrasanta, vegnendo in Firenze l'arcivescovo di Ravenna legato del
            papa a predicare la croce per lo detto passaggio, molta buona gente di Firenze presono
            la croce dal detto arcivescovo a San Donato tra le Torri, overo a San Donato a Torri di
            là da Rifredi, overo il munistero delle Donne, però che 'l detto arcivescovo era
            dell'ordine di Cestella; e ciò fu a dì II del mese di febbraio del detto anno. E furono
            sì grande quantità i Fiorentini, che feciono oste oltremare per loro, e furono al
            conquisto della città di Dammiata, e de' primi che presono la terra, e per insegna ne
            recarono uno stendale vermiglio che ancora è nella chiesa di San Giovanni, e per la
            detta devozione e susidio fatto per gli Fiorentini per santa Chiesa e per la Cristianità
            dal papa Gregorio e dallo imperadore Federigo detto fu renduta la giurisdizione del
            contado a la città di Firenze, di lungi a la città di Firenze X miglia.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come i Fiorentini ebbono il braccio del beato appostolo santo
            Filippo.</p>
          </argument>
          <p>Nel tempo che regnava in Gostantinopoli lo 'mperadore Manuello, cristianissimo e
            obbediente a santa Chiesa, si maritò una sua nipote figliuola del fratello, la quale
            avea nome Isabella, al re di Gerusalem e di Cipri, e dielle intra gli altri doni e
            gioelli in sua dote l'orlique del beato Filippo appostolo. Avenne che uno messere monaco
            di Firenze era cancelliere del patriarca di Ierusalem, e poi fu per sua bontà fatto
            arcivescovo d'Acri al tempo che il soldano Saladino prese la città di Ierusalem; ma poi
            ripresa la Terrasanta per gli Cristiani, il detto arcivescovo tornò oltremare, e fu
            fatto per lo papa patriarca di Ierusalem. E sappiendo come la detta Isabella reina di
            Ierusalem avea la detta santa reliquia, disiderando d'averla per onorare la sua città di
            Firenze, la domandò a la detta reina, assegnandole come nonn–era lecito a donna che
            fosse al secolo sì santa reliquia tenere infra le sue gioie mondane, ma si convenia che
            fosse in parte ove fosse venerata a Dio; per la qual cosa la detta reina la donò al
            detto patriarca. E ciò sappiendo il vescovo di Firenze, ch'avea nome messere Piero, ne
            scrisse più lettere al detto patriarca cittadino di Firenze, che gli piacesse di mandare
            la detta santa reliquia in Firenze. Avvenne che 'l detto patriarca amalòe a morte, e
            commise a uno messere Rinieri di Firenze priore del Sepolcro e suo cappellano che 'l
            detto braccio mandasse a Firenze; ma il capitolo de' calonaci di Ierusalem nol voleva
            lasciare portare. A la fine il sopradetto vescovo di Firenze mandòe oltremare per lo
            detto braccio uno messere Gualterotto calonaco di Firenze, il quale con molta istanzia e
            studio adoperò tanto col detto priore del Sepolcro, ch'egli ebbe il detto santo braccio,
            e recollo in Firenze l'anno di Cristo MCLXXXX, essendo rettore di Firenze il conte
            Ridolfo da Capraia; al quale per lo vescovo di Firenze con tutto il chericato, e col
            detto rettore con tutto il popolo, uomini e femmine, andarono incontro a processione
            incontro al detto braccio, e con grande solennità recato fu in Firenze, e messo
            nell'altare di Santo Giovanni Batista, il quale fece molti e aperti miracoli in più
            cittadini di Firenze, i quali a la sua venuta ebbono fede e devozione.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come il papa pacificò i Pisani e' Genovesi per fornire il passaggio
              d'oltremare.</p>
          </argument>
          <p>Nel detto anno MCLXXXVIII, per cagione del detto passaggio, il detto papa Gregorio,
            essendone molto sollecito, venne in Pisa e per acconcio del detto passaggio pacificòe i
            Pisani co' Genovesi, ch'aveano avuto gran guerra insieme per l'isola di Sardigna; e in
            Pisa morì il detto papa in questo anno, e poco vivette papa. E da papa Allessandro detto
            adietro insino a questo Gregorio fue papa Lucio di Toscana, e sedette papa da IIII anni,
            ma poco fece al suo tempo; e poi fu papa Urbano di Lombardia che fue papa da due anni. E
            questo Urbano cominciò in Italia l'ordine di questo passaggio, e papa Gregorio il seguì
            mentre che vivette papa, che fu poco più d'uno anno; ma poi papa Clemente di Roma il
            mise a seguizione, e partissi il detto passaggio d'Italia del mese di febbraio
            MCLXXXVIIII. Lasceremo alquanto de' papa che furono, e de' nostri fatti di Firenze, e
            diremo d'Arrigo di Soavia figliuolo del sopradetto Federigo, e le novità che furono al
            suo tempo.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come Arrigo di Soavia fu fatto imperadore per la Chiesa, e datagli per
              moglie Gostanza reina di Cicilia.</p>
          </argument>
          <p>Arrigo di Soavia figliuolo che fu del grande Federigo, come dicemmo dinanzi, vivendo il
            padre il fece eleggere re de' Romani; ma, tornato Arrigo d'oltremare, e riformato in
            Alamagna la sua signoria, sì passò in Italia, e venne a Roma a richiesta del papa
            Clemente, e da' Romani fu ricevuto onorevolmente, imperciò ch'egli concedette loro la
            città di Toscolano e il suo contado, ch'erano stati ribelli de' Romani, la quale città
            da' Romani fu tutta disfatta e abbattuta, e mai poi non si rifece. E vegnendo a Roma il
            detto Arrigo, trovò morto il detto papa Clemente che per lui avea mandato, e eletto papa
            Cilestino, nato di Roma, per li cardinali, al quale il detto Arrigo si fue a la sua
            consecrazione, la quale fu il dì di Pasqua di Risoresso d'aprile, gli anni di Cristo
            MCLXXXXII; e vivette papa anni VI, e mesi VIII, e dì XI. E fatto papa Celestino, il
            secondo dìe della sua consecrazione coronò il detto Arrigo imperadore. E in prima che 'l
            detto Arrigo si partisse da la Magna, avendo la Chiesa discordia con Tancredi re di
            Cicilia e di Puglia, figliuolo che fu dell'altro Tancredi nipote per femmina di Ruberto
            Guiscardo, siccome nel capitolo ove trattammo del detto Ruberto facemmo menzione, per
            cagione ch'egli, siccome dovea, fedelmente non rispondea del censo a la Chiesa, e
            promutava vescovi e arcivescovi a sua volontà, in vergogna del papa e della Chiesa, il
            detto papa Clemente trattò coll'arcivescovo di Palermo di torre il regno di Cicilia e di
            Puglia al detto Tancredi, e fece ordinare al detto arcivescovo che Gostanza serocchia
            che fu del re Guiglielmo, e diritta ereda del reame di Cicilia, la quale era monaca in
            Palermo, siccome adietro facemmo menzione, e era già d'età di più di L anni, sì·lla fece
            uscire dal munistero, e dispensò in lei ch'ella potesse essere al secolo e usare
            matrimonio; e di nascoso il detto arcivescovo fattala partire di Cicilla e venire a
            Roma, la Chiesa la fece dare per moglie al detto Arrigo imperadore, onde poco appresso
            nacque Federigo secondo imperadore, che fece tante persecuzioni a la Chiesa, come
            innanzi nel suo trattato diremo. E non sanza cagione e giudicio di Dio dovea riuscire sì
            fatto ereda, essendo nato di monaca sacra, e in età di lei di più di LII anni, ch'è
            quasi impossibile a natura di femmina a portare figliuolo, sicché nacque di due
            contrarii, allo spirituale, e quasi contra ragione al temporale. E troviamo quando la
            'mperadrice Gostanza era grossa di Federigo, s'avea sospetto in Cicilia e per tutto il
            reame di Puglia che per la sua grande etade potesse essere grossa; per la qual cosa
            quando venne a partorire fece tendere uno padiglione in su la piazza di Palermo, e
            mandare bando che qual donna volesse v'andasse a vederla, e molte ve n'andarono e
            vidono, e però cessò il sospetto.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come lo 'mperadore Arrigo conquistò il regno di Puglia.</p>
          </argument>
          <p>Come il detto Arrigo fu coronato imperadore, e isposata Gostanza imperadrice, onde ebbe
            in dota il reame di Cicilia e di Puglia con consentimento del papa e della Chiesa, e
            rendendone il censo usato, e già nato Federigo suo figliuolo, incontanente con sua oste
            e colla moglie n'andòe nel Regno, e vinse tutto il paese infino a la città di Napoli, ma
            que' di Napoli non si vollono arrendere, onde Arrigo vi puose l'assedio, e stettevi tre
            mesi. E nella detta oste fue tanta pestilenzia d'infermità e di mortalità, che 'l detto
            Arrigo e la moglie v'infermaro, e della sua gente vi morì la maggiore parte; onde per
            necessità si levò dal detto assedio con pochi quasi inn–isconfitta, e infermo tornò a
            Roma, e la 'mperadrice Gostanza per malatia presa ne l'oste poco appresso si morìo, e
            lasciò Federigo suo figliuolo piccolino in guardia e in tutela di santa Chiesa. Poi il
            detto Arrigo imperadore fatta venire nuova gente da la Magna e riformato suo stato,
            un'altra volta passò nel Regno con grande oste gli anni di Cristo MCLXXXXVI. Il quale
            regno di Puglia e reame di Cicilia signoreggiava Guiglielmo il giovane, figliuolo ch'era
            stato di Tancredi re, e era giovane di tempo e di senno, il quale ingannato dal detto
            Arrigo, sotto trattato di pace, il fece prendere con tre sue serocchie, e mandollo in
            pregione in Alamagna; e 'l detto Guiglielmo fece accecare degli occhi e castrare, acciò
            che mai non potesse generare figliuoli, e in pregione vilmente finì sua vita; ma le
            serocchie, morto Arrigo, da Filippo suo fratello furono dilibere di pregione per lo modo
            che addietro di loro facemmo menzione nella fine del legnaggio di Ruberto Guiscardo.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come Arrigo imperadore si ribellò da la Chiesa e funne persecutore, e
              com'egli morìo.</p>
          </argument>
          <p>Dapoi che Arrigo fece prendere il detto re Guiglielmo, il reame ebbe sanza gran
            contasto, e tutti quegli che gli erano stati incontro uccise e disperse crudelmente; e
            quand'elli fu al tutto signore del reame, sì seguì l'orme del padre d'essere ingrato a
            santa Chiesa, e non solamente ingrato, ma persecutore, che più vescovi e arcivescovi e
            altri prelati fece nel suo regno morire, occupando le chiese e mettendovi cui a·llui
            piaceva, e non rispondendo del censo alla Chiesa. Per la qual cosa papa Innocenzo terzo,
            il quale fu di Campagna e succedette a Celestino, scomunicò il detto Arrigo e' suoi
            seguaci. E lui regnato nello imperio VIII anni, morì scomunicato nella città di Palermo
            gli anni di Cristo MCC, e di lui rimase Federigo piccolo fanciullo, come detto è
            dinanzi, il quale dalla Chiesa, siccome sua madre e buona tutrice, il detto pupillo fu
            guardo e conservo il suo regno, non guardando al misfatto del padre.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come Otto IIII di Sassogna fue eletto imperadore.</p>
          </argument>
          <p>Morto Arrigo imperadore, contasto grande fu intra gli elettori d'Alamagna d'eleggere re
            de' Romani; e partiti tra·lloro, feciono due lezioni. L'una parte elesse Filippo duca di
            Soavia fratello del detto Arrigo, e l'altra parte elessono Otto di Sassogna; ma Filippo
            vincea per aiuto e forza de' baroni d'Alamagna a essere re de' Romani. Ma il sopradetto
            papa Innocenzo favorava Otto, perché Filippo non fosse, perch'era stato fratello
            d'Arrigo ch'avea perseguitata la Chiesa. E in questo contasto, per frode dell'antigrado,
            il detto Filippo fu morto, e fue con favore della Chiesa confermato il detto Otto a re
            de' Romani l'anno MCCIII. E credendo la Chiesa avere migliorato stato per fare
            imperadore il detto Otto, troppo lo peggiorò; che se Arrigo fu contra la Chiesa reo,
            questo Otto fue pessimo, siccome innanzi nel tempo che regnò faremo menzione. Lasceremo
            a·ddire alquanto d'Otto imperadore infino che sarà tempo, e torneremo a·ddire de' fatti
            di Firenze, e dell'altre novità dell'universo mondo che furono al tempo d'Arrigo,
            toccando in brieve di cose notabili: e da qui innanzi ne tratteremo al generale,
            imperciò che·cci pare di nicessità in gran parte, che per le diverse parti che nacquono
            in Italia per le discordie dalla Chiesa agl'imperadori, quasi tutto il mondo ne fu poi
            commosso e contaminato, e l'una novità risurse del rimbalzo dell'altra. E perché la
            nostra città di Firenze venne crescendo di fama e d'essere e di potenza, quasi le più
            delle notabili novità de' Cristiani in alcuna parte si riferiscono a' nostri fatti di
            Firenze.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come iscurò tutto il corpo del sole.</p>
          </argument>
          <p>Negli anni di Cristo MCLXXXXII, a dì XXII di giugno, iscurò tutto il corpo del sole, e
            durò d'alquanto dopo terza infino a la nona; la qual cosa secondo il detto de' savi
            astrolagi è segno di grandi novitadi future tra' Cristiani.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come i Samminiatesi disfecero la loro terra per discordia.</p>
          </argument>
          <p>Negli anni di Cristo MCLXXXXVII i terrazzani del castello di Samminiato del Tedesco per
            loro discordie si disfeciono la detta loro terra, e tornaro ad abitare al piano a piede
            di Samminiato nel borgo detto San Giniegio e in quello di Santa Gonda per essere più a
            l'agio del piano e dell'acqua, e presso del fiume d'Arno e di quello d'Elsa, credendosi
            ivi fare una grande cittade, ma il loro intendimento tosto venne vano.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come i Fiorentini comperarono Montegrossoli.</p>
          </argument>
          <p>Nel detto anno i Fiorentini comperaro il castello di Montegrossoli in Chianti da certi
            cattani cui era, che lungamente aveano fatta guerra a' Fiorentini, e andatavi più volte
            l'oste de' Fiorentini, come addietro è fatta menzione. E in questo medesimo anno fue
            generale pace in tutta Italia; e allora era consolo in Firenze Compagno degli
          Arrigucci.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come fu fatto papa Innocenzo terzo.</p>
          </argument>
          <p>Negli anni di Cristo MCLXXXXVIII fu fatto papa Innocenzo terzo nato di Campagna, e
            regnò papa più di XVII anni, e fu savio e valente uomo in iscienzia di scrittura, e
            savio naturale di costumi; e al suo tempo furono molte cose, come innanzi farà menzione.
            Questi fu quegli che iscomunicò lo 'mperadore Arrigo, e fece fare Otto di Sassogna
            imperadore.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come si comincio l'ordine de' frati minori.</p>
          </argument>
          <p>Al tempo del detto papa Innocenzo si cominciò la santa ordine de' frati minori, onde fu
            cominciatore il beato Francesco nato della città d'Ascesi nel ducato, e per questo papa
            fu accettata e approvata la detta ordine con privilegio, imperciò che tutta fu fondata
            in umilità, e carità, e povertà, seguendo in tutto il santo Vangelio di Cristo, e
            schifando ogni delizia umana. E 'l detto papa in visione vide santo Francesco sostenere
            sopra i suoi omeri la chiesa di Laterano, sì come poi per simile modo vide di santo
            Domenico; la quale visione fue figura e profezia come per loro si dovea sostenere santa
            Chiesa e la fede di Cristo.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come si cominciò l'ordine de' frati predicatori.</p>
          </argument>
          <p>E al tempo ancora del detto papa, similemente si cominciò l'ordine de' frati
            predicatori, onde fu cominciatore il beato Domenico nato di Spagna, ma al suo tempo
            no·lla confermò, con tutto che in avisione avvenne al detto papa che la chiesa di
            Laterano gli cadea adosso, e 'l beato Domenico la sostenea in su le sue spalle. E per
            questa visione era disposto di confermarla, ma sopravennegli la morte, e il suo
            successore appresso papa Onorio la confermò, gli anni di Cristo MCCXVI. E vere furono le
            visioni del sopradetto Innocenzo di santo Francesco e di santo Domenico, che·lla Chiesa
            di Dio cadea per molti errori e per molti dissoluti peccati, non temendo Iddio; e 'l
            detto beato Domenico per la sua santa scienza e predicazione gli corresse, e fune il
            primo stirpatore degli eretichi; e 'l beato Francesco per la sua umilità e vita
            appostolica e di penitenzia corresse la vita lascibile, e ridusse i Cristiani a
            penitenzia e a vita di salute. E veramente la Sibilla Irtea, seguendo questi tempi,
            profetizzò di queste due sante ordini, dicendo che due stelle orierebbono in alluminando
            il mondo.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come i Fiorentini disfecioro il castello di Frondigliano.</p>
          </argument>
          <p>Negli anni di Cristo MCLXXXXVIIII, essendo consoli della città di Firenze conte Arrighi
            della Tosa e' suoi compagni, i Fiorentini assediaro il castello di Frondigliano, che
            s'era rubellato e facea guerra al Comune di Firenze, e presollo e disfeciollo infino
            alle fondamenta, e mai non si rifece. E nel detto anno i Fiorentini puosono oste a
            Simifonti, il quale era molto forte, e non ubbidia alla città.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come i Samminiatesi disfeciono San Giniegio, e tornarono ad abitare al
              poggio.</p>
          </argument>
          <p>Negli anni di Cristo MCC i Samminiatesi disfeciono il borgo a San Giniegio ch'era nel
            piano di Samminiato, ed era molto ricco e bene abitato; e per più fortezza si tornaro ad
            abitare al poggio; e rifare il castello di Samminiato il quale aveano disfatto poco
            tempo dinanzi, sicché in corto tempo feciono due follie.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come i Franceschi e' Viniziani presono Gostantinopoli.</p>
          </argument>
          <p>Nel detto anno MCC molti baroni franceschi ch'erano mossi per andare oltremare al
            soccorso della Terrasanta, con navilio de' Viniziani e 'l marchese di Monferrato e più
            altri baroni d'Italia, sì s'accordaro, trovandosi quasi in sul verno infra l'isole
            d'Arcipelago in Grecia, di guerreggiare i Greci infino alla primavera, imperciò che per
            loro frode e malizie aveano per più volte fatto grande danno e impedimento a' Latini,
            che per loro paese andavano al passaggio d'oltremare. E così assaliro la nobile città di
            Gostantinopoli per mare e per terra, e per forza la presono, e Baldovino conte di
            Fiandra per universale accordo di tutti i baroni e de' Viniziani, per la sua bontà,
            senno, e valore, ne fu coronato imperadore. Ma poco duròe il detto imperio, che fu
            sconfitto e morto da' Cumani. E chi queste storie vorrà più pienamente trovare legga il
            libro del conquisto d'oltremare, ove sono distesamente. E per questo conquisto ritengono
            i Viniziani il titolo di parte del detto imperio.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come i Tartari scesono le montagne di Gog e Magog.</p>
          </argument>
          <p>Negli anni di Cristo MCCII la gente che si chiamano i Tartari usciro dalle montagne di
            Gog e Magog, chiamate in latino Monti di Belgen; i quali si dice che furono stratti di
            quegli tribi d'Isdrael che il grande Allessandro re di Grecia, che conquistò tutto il
            mondo, per loro brutta vita gli rinchiuse in quelle montagne, acciò che non si
            mischiassono con altre nazioni, e ivi per viltà di loro e vano intendimento, vi stettono
            rinchiusi da Allessandro infino a questo tempo, credendosi che l'oste d'Allessandro
            sempre vi fosse; imperciò ch'egli per maestrevole artificio sopra i monti ordinò trombe
            grandissime si dificiate, che ad ogni vento trombavano con grande suono. Ma poi si dice
            che per gufi che nelle bocche di quelle trombe feciono nidio, e stopparono i detti
            artificii per modo che rimase il detto suono, e per questa cagione hanno i gufi in
            grande reverenzia, e per leggiadria portano i grandi signori di loro le penne del gufo
            in capo, per memoria che stopparo le trombe e artificii detti. Per la qual cosa il detto
            popolo, il quale come a guisa di bestie viveano, e erano multiplicati in innumerabile
            numero, sì si cominciarono a sicurare, e certi di loro a passare i detti monti; e
            trovando come sopra le montagne non avea gente, se none il vano inganno delle trombe
            turate, scesono al piano e al paese d'India ch'era fruttifero, e ubertoso, e dolce; e
            tornando e rapportando al loro popolo e genti le dette novelle, allora si congregaro
            insieme, e feciono per divina visione loro imperadore e signore uno fabbro di povero
            stato, il quale avea nome Cangius, il quale in su un povero feltro fu levato imperadore;
            e come fu fatto signore, fu chiamato il sopranome Cane, cioè in loro lingua imperadore.
            Questi fu molto valoroso e savio, e per suo senno e valentia uscì con tutto quello
            popolo de le dette montagne, e ordinogli a decine e a centinaia e a migliaia, con
            capitani acconci a combattere; e per essere più obbedito, prima a' maggiori di sua gente
            fece per suo comandamento uccidere a ciascuno il suo figliuolo primogenito di loro mano;
            e quando si vide così obbedito, e dato suo ordine a la sua gente, entrò in India, e
            vinse il Presto Giovanni, e sottomisesi tutto il paese. E ebbe più figliuoli, che
            appresso lui feciono di grandi conquisti, e quasi di tutta la parte d'Asia i populi e li
            re si misono sotto loro signoria, e parte d'Europia inverso Cumania, e Alania, e
            Bracchia infino al Danubio. E' discendenti de' figliuoli del detto Cangius Cane sono
            oggi signori intra' Tartari. Questi non hanno ordinata legge, che chi è stato di loro
            Cristiano, e chi Saracino, ma i più pagani idolatri. Avemo raccontato di loro nascimento
            e movimento, imperciò che in così piccolo tempo mai gente non fece sì gran conquisto, né
            nullo popolo né setta nonn–ha tanta signoria, podere, e ricchezza. E chi delle loro
            geste vorrà meglio sapere cerchi il libro di frate Aiton, signore del Colco d'Erminia,
            il quale fece ad istanza di papa Chimento quinto, e ancora il libro detto Milione, che
            fece messere Marco Polo di Vinegia, il quale conta molto di loro podere e signoria,
            imperciò che lungo tempo fu tra·lloro. Lasceremo de' Tartari, e torneremo a nostra
            materia de' fatti di Firenze.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come i Fiorentini disfecero il castello di Simifonti e quello di
              Combiata.</p>
          </argument>
          <p>Negli anni di Cristo MCCII, essendo consolo in Firenze Aldobrandino Barucci da Santa
            Maria Maggiore, che furono molto antichi uomini, co la sua compagnia i Fiorentini ebbono
            il castello di Simifonti, e feciollo disfare, e il poggio apropiare al Comune, però che
            lungamente avea fatta guerra a' Fiorentini. E ebbollo i Fiorentini per tradimento per
            uno da San Donato in Poci, il quale diede una torre, e volle per questa cagione egli e'
            suoi discendenti fossono franchi in Firenze d'ogni incarico, e così fu fatto, con tutto
            che prima nella detta torre, combattendola, fu morto da' terrazzani il detto traditore.
            E nel detto anno i Fiorentini andarono ad oste al castello di Combiata, ch'era molto
            forte in sul capo del fiume della Marina verso il Mugello, il quale era de' cattani
            della contrada che non voleano obbedire il Comune e facevano guerra; e disfatti i detti
            castelli, feciono dicreto che mai non si dovessono rifare.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Disfacimento di Montelupo, e come i Fiorentini ebbono Montemurlo.</p>
          </argument>
          <p>Negli anni di Cristo MCCIII, essendo consolo in Firenze Brunellino Brunelli de'
            Razzanti e suoi compagni, i Fiorentini disfeciono il castello di Montelupo perché non
            volea ubidire al Comune. E in questo anno medesimo i Pistolesi tolsono il castello di
            Montemurlo a' conti Guidi; ma poco appresso, il settembre, v'andarono ad oste i
            Fiorentini in servigio de' conti Guidi, e riebborlo, e renderlo a' conti Guidi. E poi
            nel MCCVII i Fiorentini feciono fare pace tra' Pistolesi e' conti Guidi; ma poi non
            possendo bene difendere i conti da' Pistolesi Montemurlo, però ch'era loro troppo
            vicino, e aveanvi fatto appetto il castello del Montale, sì 'l vendero i conti Guidi al
            Comune di Firenze libbre V<hi rend="sup">M</hi> di fiorini piccioli, che sarebbono oggi
              V<hi rend="sup">M</hi> fiorini d'oro; e ciò fu gli anni di Cristo MCCVIIII. Ma i conti
            da Porciano mai non vollono dare parola per la loro parte a la vendita.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come i Fiorentini elessono di prima podestade.</p>
          </argument>
          <p>Negli anni di Cristo MCCVII i Fiorentini ebbono di prima signoria forestiera, che
            infino allora s'era retta la città sotto signoria de' consoli cittadini, de' maggiori e
            migliori della città, con consiglio del senato, cioè di cento buoni uomini; e quelli
            consoli al modo di Roma tutto guidavano, e governavano la città, e rendeano ragione, e
            facevano giustizia: e durava il loro officio uno anno. E erano quattro consoli mentre
            che·lla città fu a quartieri, per ciascuna porta uno; e poi furono VI quando la città si
            partì a sesti. Ma gli antichi nostri non faceano menzione de' nomi di tutti, ma dell'uno
            di loro di maggiore stato e fama, dicendo: al tempo di cotale consolo e de' suoi
            compagni. Ma poi cresciuta la città e di genti e di vizii, e faceansi più malifici, sì
            s'accordaro per meglio del Comune, acciò che i cittadini nonn–avessono sì fatto incarico
            di signoria, né per prieghi, né per tema, o per diservigio, o per altra cagione non
            mancasse la giustizia, sì ordinaro di chiamare uno gentile uomo d'altra città, che fosse
            loro podestà per uno anno, e rendesse le ragioni civili con suoi collaterali e giudici,
            e facesse l'esecuzione delle condannagioni e giustizie corporali. E 'l primo che fu
            podestà in Firenze fu nel detto anno Gualfredotto da Milano, e abitò al vescovado,
            imperciò che ancora non ave' in Firenze palazzo di Comune. E però non rimase la signoria
            de' consoli, ritegnendo a·lloro l'aministragione d'ogn'altra cosa del Comune. E per la
            detta signoria si resse la cittade infino al tempo che·ssi fece il primo popolo in
            Firenze, come innanzi faremo menzione; e allora si criò l'officio degli anziani.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come i Fiorentini sconfissono i Sanesi a Monte Alto.</p>
          </argument>
          <p>Nel detto anno, a la signoria di Gualfredotto di Milano il primo anno, i Fiorentini
            ricominciaro guerra co Sanesi, però che' Sanesi aveano ricominciata guerra a
            Montepulciano e Monte Alcino contra i patti della pace; per la qual cosa i Fiorentini
            andarono a oste in su quello di Siena al castello di Montalto. I Sanesi per soccorrere
            il detto castello combattero co' Fiorentini, e furono sconfitti, e molti morti; e presi
            ne vennero in Firenze MCCC Sanesi; e' Fiorentini ebbono il detto Montalto e
          disfeciollo.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come i Sanesi richiesono di pace i Fiorentini ed ebbolla.</p>
          </argument>
          <p>Apresso, l'anno MCCVIII, il secondo anno della signoria del detto Gualfredotto, essendo
            rifermato, i Fiorentini feciono oste sopra i Sanesi, e disfeciono Rugomagno loro
            castello, e andarono infino a Rapolano nel contado di Siena, menandone grande preda e
            molti pregioni; ma poi l'anno nel MCCX i Sanesi non potendo più durare la guerra co'
            Fiorentini, e per riavere i loro pregioni, richiesono pace a' Fiorentini, e quetarono
            Montepulciano e Monte Alcino e tutte le castella che' Fiorentini aveano prese sopra
            loro. E in quello tempo era consolo in Firenze messer Catalano della Tosa e sua
            compagnia. Lasceremo alquanto a dire de' fatti di Firenze, e diremo d'Otto il quarto di
            Sassogna imperadore, e quello che fece al suo tempo.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come Otto quarto fu coronato imperadore, e come si fece nimico e
              persecutore di santa Chiesa.</p>
          </argument>
          <p>Otto quarto di Sassogna fue eletto re de' Romani, per lo modo detto addietro, quando fu
            eletto Filippo di Soavia, il quale fu morto. Ma questo Otto, a petizione e studio di
            papa Innocenzio terzo, fu confermato re de' Romani l'anno di Cristo MCCIII, ma però non
            venne incontanente a Roma per molta guerra li surse in Alamagna, sì che Italia stette
            sanza imperio da XII anni; ma tratte a fine Otto le guerre d'Alamagna, passò in Italia,
            e dal sopradetto papa Innocenzo fu coronato l'anno di Cristo MCCX. Ma incontanente
            ch'ebbe la corona dello 'mperio, ove la Chiesa e 'l detto papa si credeano fosse amico e
            difenditore, si fece nemico e persecutore, e a' Romani incominciò incontanente guerra, e
            contra volontà del detto papa e della Chiesa passò in Puglia, e prese gran parte del
            Regno, il quale la Chiesa guardava siccome tutrice e madre di Federigo il giovane,
            figliuolo che fu dello 'mperadore Arrigo di Soavia e di Gostanza imperadrice. Per la
            qual cosa il detto papa scomunicò il detto Otto e dispuose dello imperio in uno grande
            concilio che fece in Roma, e mandò in Alamagna per lo giovane Federigo, e colla forza
            della Chiesa raquistò il Regno e Cicilia. E 'l detto Otto si tornò in Alamagna, e di là
            per contradio della Chiesa fece lega e congiura col conte Ferrante di Fiandra, e con
            quello di Bari e di Bologna, e più altri baroni di Francia, i quali s'erano rubellati al
            re Filippo il Bornio re di Francia. E essendo il detto re acampato contra il detto
            imperadore e gli altri signori, quasi tutti i suoi baroni il voleano abandonare; per la
            qual cosa fece uno altare nel campo, e trassesi la corona in presenza de' suoi baroni e
            puoselavi suso, e disse: «Donatela a chi è più degno di me, e io l'obbedirò volentieri».
            I baroni vedendo la sua umilità, si rivolsono e promisogli d'essere leali e fedeli a la
            battaglia. Il quale re Filippo avendo con seco riconciliati i suoi baroni, col detto
            Otto imperadore, e Ferrante conte di Fiandra, e gli altri rubelli, battaglia di campo
            fece al ponte a Bovino a' confini di Fiandra, là dove ebbe molta gente francesca e
            tedesca morta. A la fine il detto buono re Filippo per la grazia di Dio ebbe vittoria, e
            però che si ritenne in una schiera con V<hi rend="sup">C</hi> cavalieri vecchi e
            indurati in battaglie e tornianti, de' quali parte di loro non intesono se non a rompere
            le schiere co' destrieri, sanza fedire colpi, e così ruppono i Tedeschi; e prese il
            detto conte Ferrante di Fiandra, e tolsegli Artese e Vermandois; e Otto imperadore a
            gran periglio e vergogna fuggì con poca di sua gente del campo, e grande danno ricevette
            di sua gente; e ciò fu gli anni di Cristo MCCXIIII. E il dì medesimo essendo il giovane
            Luis figliuolo del detto re Filippo a oste in Paico, battaglia ebbe col re Arrigo
            d'Inghilterra e' suoi allegati che da l'altra parte venieno sopra il re di Francia, e
            lui vinse e sconfisse. E in quello giorno medesimo essendo il conte di Barzellona e di
            Valenza, onde furono poi i suoi discendenti re d'Aragona, ad assedio de la città di
            Carcasciona che vi cosava ragione, la quale tenea il detto re di Francia e eravi dentro
            il conte di Monforte con buona gente, il quale uscì fuori vigorosamente, e assalì
            improviso e sconfisse l'oste de' Catalani, e fu preso il conte di Barzellona, e per gli
            Franceschi tagliatagli la testa. Per le quali tre sì grandi e bene aventurose vittorie
            molto sormontò il re di Francia, e prese Paico e la Roccella e molto acrebbe suo
          reame.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come vivendo Otto fu eletto imperadore Federigo secondo di Soavia a
              richiesta della Chiesa di Roma.</p>
          </argument>
          <p>Essendo il detto Otto nimico della Chiesa e disposto per concilio generale dello
            'mperio, la Chiesa ordinò colli elettori d'Alamagna ch'egli elessono a re de' Romani
            Federigo il giovane re di Cicilia, il quale era in Alamagna, e contra il detto Otto ebbe
            grande vittoria. E poi il detto Otto tornato a coscienza, andòe al passaggio di Dammiata
            oltremare, e di là morìo, e rimase Federigo colla elezione. E poi al tempo d'Onorio
            terzo papa, che succedette a Innocenzo detto di sopra, il detto Federigo d'Alamagna
            venne a Vinegia, e poi per mare nel suo regno di Puglia, e poi a Roma; e dal detto papa
            Onorio e da' Romani fu ricevuto a grande onore, e coronato imperadore, come innanzi nel
            suo trattato faremo menzione. Lasceremo alquanto dello 'mperadore, e diremo de' fatti
            de' Fiorentini che furono infino alla sua coronazione.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come morì il conte Guido vecchio, e di sua progenia.</p>
          </argument>
          <p>Negli anni di Cristo MCCXIII morì il conte Guido vecchio, del quale rimasono cinque
            figliuoli, ma l'uno morìo e lasciò reda della sua parte quegli ch'ebbono Poppi, però che
            di lui non rimasono figliuoli; poi de' quattro figliuoli sono discesi tutti i conti
            Guidi. Questo conte Guido, la sua progenia si dice che anticamente furono d'Alamagna
            grandi baroni, i quali passarono con Otto primo imperadore, il quale diede loro il
            contado di Modigliana in Romagna, e di là rimasono; e poi i loro discendenti per loro
            podere furono signori quasi di tutta Romagna, e faceano loro capo in Ravenna, ma per
            soperchi ch'egli usarono a' cittadini di loro donne, e d'altre tirannie, a romore di
            popolo furono cacciati in uno giorno, corsi, e morti in Ravenna, che nullo ne campò
            piccolo o grande, se none uno picciolino fanciullo ch'avea nome Guido, il quale era a
            Modigliana a balìa, il quale fu sopranomato Guido Besangue per lo molesto de' suoi, come
            nelle storie d'Otto imperadore adietro facemmo menzione. Questo Guido fu padre del detto
            conte Guido vecchio, onde poi tutti i conti Guidi sono discesi. Questo conte Guido
            vecchio prese per moglie la figliuola di messere Bellincione Berti de' Ravignani, ch'era
            il maggiore e 'l più onorato cavaliere di Firenze, e le sue case succedettono poi per
            retaggio a' conti, le quali furono a porta San Piero in su la porta vecchia. Quella
            donna ebbe nome Gualdrada, e per bellezza e bello parlare di lei la tolse, veggendola in
            Santa Reparata coll'altre donne e donzelle di Firenze. Quando lo 'mperadore Otto quarto
            venne in Firenze, e veggendo le belle donne della città che in Santa Reparata per lui
            erano raunate, questa pulcella più piacque allo 'mperadore; e 'l padre di lei dicendo
            allo 'mperadore ch'egli avea podere di fargliele basciare, la donzella rispuose che già
            uomo vivente la bascerebbe se non fosse suo marito, per la quale parola lo 'mperadore
            molto la commendò; e il detto conte Guido preso d'amore di lei per la sua avenentezza, e
            per consiglio del detto Otto imperadore, la si fece a moglie, non guardando perch'ella
            fosse di più basso lignaggio di lui, né guardando a dote; onde tutti i conti Guidi sono
            nati del detto conte e della detta donna in questo modo; che, come dice di sopra, ne
            rimasono IIII figliuoli che·nne discesono rede. In primo ebbe nome Guiglielmo, di cui
            nacque il conte Guido Novello e 'l conte Simone. Questi furono Ghibellini, ma per
            oltraggi che Guido Novello fece al conte Simone suo fratello per la parte del suo
            patrimonio, si fece Guelfo e s'allegò co' Guelfi di Firenze, e di questo Simone nacque
            il conte Guido da Battifolle. L'altro figliuolo ebbe nome Ruggieri, onde nacquero il
            conte Guido Guerra e 'l conte Salvatico; e questi tennero parte guelfa. L'altro ebbe
            nome Guido da Romena, onde sono discesi quegli da Romena, gli quali sono stati Guelfi e
            Ghibellini. L'altro fu il conte Tegrimo, onde sono quegli da Porciano, e sempre furono
            Ghibellini. Il sopradetto Otto imperadore privileggiò il detto conte Guido della
            signoria di Casentino. Avemo sì lungo parlato del detto conte Guido, bene che in altra
            parte avessimo trattato del cominciamento di suo lignaggio, però che fue valente uomo, e
            di lui sono tutti i conti Guidi discesi, e perché' suoi discendenti molto si mischiarono
            poi de' fatti di Firenze, come per gli tempi faremo menzione.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come si cominciò parte guelfa e ghibellina in Firenze.</p>
          </argument>
          <p>Negli anni di Cristo MCCXV, essendo podestà di Firenze messere Gherardo Orlandi, avendo
            uno messer Bondelmonte de' Bondelmonti nobile cittadino di Firenze promesse a·ttorre per
            moglie una donzella di casa gli Amidei, onorevoli e nobili cittadini; e poi cavalcando
            per la città il detto messer Bondelmonte, ch'era molto leggiadro e bello cavaliere, una
            donna di casa i Donati il chiamò, biasimandolo della donna ch'egli avea promessa, come
            nonn era bella né sofficiente a·llui, e dicendo: «Io v'avea guardata questa mia
            figliuola»; la quale gli mostrò, e era bellissima; incontanente per <foreign lang="lat">subsidio diaboli</foreign> preso di lei, la promise e isposò a moglie. Per la qual
            cosa i parenti della prima donna promessa raunati insieme, e dogliendosi di ciò che
            messer Bondelmonte aveva loro fatto di vergogna, sì presono il maladetto isdegno onde la
            città di Firenze fu guasta e partita; che di più causati de' nobili si congiuraro
            insieme di fare vergogna al detto messer Bondelmonte per vendetta di quella ingiuria. E
            stando tra·lloro a consiglio in che modo il dovessero offendere, o di batterlo o di
            fedirlo, il Mosca de' Lamberti disse la mala parola «Cosa fatta capo ha», cioè che fosse
            morto: e così fu fatto; ché la mattina di Pasqua di Risurresso si raunaro in casa gli
            Amidei da Santo Stefano, e vegnendo d'Oltrarno il detto messere Bondelmonte vestito
            nobilemente di nuovo di roba tutta bianca, e in su uno palafreno bianco, giugnendo a piè
            del ponte Vecchio dal lato di qua, apunto a piè del pilastro ov'era la 'nsegna di Mars,
            il detto messer Bondelmonte fue atterrato del cavallo per lo Schiatta degli Uberti, e
            per lo Mosca Lamberti e Lambertuccio degli Amidei assalito e fedito, e per Oderigo
            Fifanti gli furono segate le vene e tratto a·ffine; e ebbevi co·lloro uno de' conti da
            Gangalandi. Per la qual cosa la città corse ad arme e romore. E questa morte di messere
            Bondelmonte fu la cagione e cominciamento delle maladette parti guelfa e ghibellina in
            Firenze, con tutto che dinanzi assai erano le sette tra' nobili cittadini e le dette
            parti, per cagione delle brighe e questioni dalla Chiesa allo 'mperio; ma per la morte
            del detto messere Bondelmonte tutti i legnaggi de' nobili e altri cittadini di Firenze
            se ne partiro, e chi tenne co' Bondelmonti che presono la parte guelfa e furonne capo, e
            chi cogli Uberti che furono capo de' Ghibellini; onde alla nostra città seguì molto di
            male e ruina, come innanzi farà menzione, e mai non si crede ch'abbia fine, se Idio nol
            termina. E bene mostra che 'l nemico dell'umana generazione per le peccata de'
            Fiorentini avesse podere nell'idolo di Mars, che i Fiorentini pagani anticamente
            adoravano, ché a piè della sua figura si commise sì fatto micidio, onde tanto male è
            seguito alla città di Firenze. I maladetti nomi di parte guelfa e ghibellina si dice
            che·ssi criarono prima in Alamagna, per cagione che due grandi baroni di là aveano
            guerra insieme, e aveano ciascuno uno forte castello l'uno incontro all'altro, che l'uno
            avea nome Guelfo e l'altro Ghibellino, e durò tanto la guerra, che tutti gli Alamanni se
            ne partiro, e l'uno tenea l'una parte, e l'altro l'altra; e eziandio infino in corte di
            Roma ne venne la questione, e tutta la corte ne prese parte, e l'una parte si chiamava
            quella di Guelfo, e l'altra quella di Ghibellino: e così rimasero in Italia i detti
            nomi.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Delle case e de' nobili che divennero Guelfi e Ghibellini in
            Firenze.</p>
          </argument>
          <p>Per la detta divisione questi furono i legnaggi de' nobili che a quello tempo furono e
            divennoro Guelfi in Firenze, contando a sesto a sesto, e simile i Ghibellini. Nel sesto
            d'Oltrarno furono Guelfi i Nerli gentiluomini, tutto fossero prima abitanti in Mercato
            vecchio, la casa de' Giacoppi detti Rossi, non però di grande progenia d'antichità, e
            già cominciavano a venire possenti i Frescobaldi, i Bardi, e' Mozzi, ma di piccolo
            cominciamento; Ghibellini nel sesto d'Oltrarno, de' nobili, i conti da Gangalandi,
            Obbriachi, e' Mannelli. Nel sesto di San Piero Scheraggio, i nobili che furono Guelfi,
            la casa de' Pulci, i Gherardini, i Foraboschi, i Bagnesi, i Guidalotti, i Sacchetti, e'
            Manieri, e quegli da Quona consorti di quegli da Volognano, i Lucardesi, i Chiermontesi,
            e' Compiobesi, i Cavalcanti; ma di poco tempo erano stratti di mercatanti. Nel detto
            sesto furono i Ghibellini la casa degli Uberti, che ne fu capo di parte, i Fifanti,
            gl'Infangati, e Amidei, e quegli da Volognano, e' Malespini, con tutto che poi per gli
            oltraggi degli Uberti loro vicini eglino e più altri legnaggi di San Piero Scheraggio si
            feciono Guelfi. Nel sesto di Borgo furono Guelfi la casa de' Bondelmonti, e furonne
            capo, la casa de' Giandonati, i Gianfigliazzi, la casa degli Scali, la casa de'
            Gualterotti, e quella degl'Importuni; i Ghibellini del detto sesto, la casa degli
            Scolari, che furono di ceppo consorti de' Bondelmonti, la casa de' Iudi, quella de'
            Galli, e' Cappiardi. Nel sesto di San Brancazio furono Guelfi i Bostichi, i Tornaquinci,
            i Vecchietti; i Ghibellini del detto sesto furono i Lamberti, i Soldanieri, i Cipriani,
            i Toschi, e gli Amieri, e Palermini, e Megliorelli, e Pigli, con tutto che poi parte di
            loro si fecioro Guelfi. Nel sesto di porte del Duomo furono in quegli tempi di parte
            guelfa i Tosinghi, gli Arrigucci, gli Agli, i Sizii; i Ghibellini del detto sesto, i
            Barucci, i cattani da Castiglione e da Cersino, gli Agolanti, i Brunelleschi; e poi si
            feciono Guelfi parte di loro. Nel sesto di porte San Piero furono de' nobili guelfi gli
            Adimari, i Visdomini, i Donati, i Pazzi, que' della Bella, gli Ardinghi, e' Tedaldi
            detti que' della Vitella; e già i Cerchi cominciavano a·ssalire in istato, tutto fossono
            mercatanti. I Ghibellini del detto sesto, i Caponsacchi, i Lisei, gli Abati, i
            Tedaldini, i Giuochi, i Galigari; e molte altre schiatte d'orrevoli cittadini e popolani
            tennero l'uno coll'una parte e l'altro coll'altra, e si mutaro per gli tempi d'animo e
            di parte, che sarebbe troppa lunga matera a raccontare. E per la detta cagione si
            cominciaro di prima le maladette parti in Firenze; con tutto che di prima assai
            occultamente, pure era parte tra' cittadini nobili, che chi amava la signoria della
            Chiesa e chi quella dello 'mperio, ma però inn–istato e bene del Comune tutti erano in
            concordia.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come fu presa la città di Dammiata per gli Cristiani, e poi
            perduta.</p>
          </argument>
          <p>Nell'anno MCCXV papa Innocenzo celebrò generale concilio a Roma per fare passaggio
            oltremare al soccorso della Terrasanta, e più ordini fece, ma poco appresso morì. E
            l'anno MCCXVI fu fatto papa Onorio terzo nato di Roma, il quale seguì poi il detto
            passaggio, ove andarono molti Romani, e Italiani, e Fiorentini, e andovvi d'oltramonti
            Otto imperadore, e più altri baroni d'Alamagna e di Francia l'anno MCCXVIII. E assediaro
            la città di Dammiata in Egitto per due anni, e dopo grande danno di mortalità de'
            Cristiani, che vi moriro il detto Otto e molta di sua gente, e l'anno appresso ebbono
            Dammiata per forza; e la 'nsegna del Comune di Firenze, il campo rosso e 'l giglio
            bianco, fu la prima che·ssi vide in sulle mura di Dammiata, per virtù de' pellegrini
            fiorentini che furono de' primi combattendo a vincere la terra; e ancora per ricordanza
            il detto gonfalone si mostra per le feste nella chiesa di San Giovanni. E vinta Dammiata
            per gli Cristiani, tutti i Saracini vi furono morti e presi; ma poco la tennero i
            Cristiani, per disensione che avenne tra·legato del papa e' signori franceschi ch'aveno
            fatto il conquisto, per tale modo che l'anno di Cristo MCCXXI per assedio la rendero i
            Cristiani a' Saracini, riavendo i loro pregioni.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come i Fiorentini fecero giurare alla città tutti i contadini e si
              cominciò il ponte nuovo da la Carraia.</p>
          </argument>
          <p>Negli anni di Cristo MCCXVIII, essendo podestà di Firenze Otto da Mandella di Milano, i
            Fiorentini feciono giurare tutto il contado alla signoria del Comune, che prima la
            maggiore parte si tenea a signoria de' conti Guidi, e di quegli di Mangone, e di quegli
            di Capraia, e da Certaldo, e di più cattani che 'l s'aveano occupato per privilegi, e
            tali per forza degl'imperadori. E in questo anno si cominciaro a fondare le pile del
            ponte alla Carraia.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come i Fiorentini presono Mortennana, e compiési il ponte nuovo detto
              dalla Carraia.</p>
          </argument>
          <p>Negli anni di Cristo MCCXX, essendo podestà di Firenze messer Ugo del Grotto di Pisa, i
            Fiorentini andarono a oste sopra uno castello degli Squarcialupi che·ssi chiamava
            Mortennana, il quale era molto forte; ma per forza e ingegno si vinse; e quegli che per
            suo ingegno l'ebbe fu fatto a perpetuo franco d'ogni gravezza di Comune, e egli e' suoi
            discendenti; e 'l detto castello fu tutto disfatto infino alle fondamenta. E in questo
            anno medesimo si compié di fare il ponte alla Carraia, il quale si chiamava il ponte
            Nuovo, però che allora la città di Firenze nonn–avea che due ponti, cioè il ponte
            Vecchio e questo detto Nuovo.</p>
        </div2>
      </div1>
      <div1 type="libro">
        <head>LIBRO SETTIMO</head>
        <argument>
          <p rend="italic">Qui comincia il VII libro: come Federigo secondo fue consecrato e fatto
            imperadore, e le grandi novitadi che furono.</p>
        </argument>
        <div2 type="capitolo">
          <head>I</head>
          <p>Negli anni di Cristo MCCXX, il dì di santa Cecilia di novembre, fue coronato e
            consecrato a Roma a imperadore Federigo secondo re di Cicilia, figliuolo che fu dello
            'mperadore Arrigo di Soavia e della imperadrice Gostanza, per papa Onorio terzo a grande
            onore. Al cominciamento questi fu amico della Chiesa, e bene dovea esser; tanti benefici
            e grazie avea dalla Chiesa ricevute, ché per la Chiesa il padre suo Arrigo ebbe per
            moglie Gostanza reina di Cicilla, e in dote il detto reame e·regno di Puglia, e poi
            morto il padre, rimanendo piccolino fanciullo, dalla Chiesa, come da madre, fu guardato
            e conservato, e eziandio difeso il suo reame, e poi fattolo re de' Romani eleggere
            contro a Otto quarto imperadore, e poi coronato imperadore, come di sopra è detto. Ma
            elli figliuolo d'ingratitudine, non riconoscendo santa Chiesa come madre, ma come nemica
            matrigna, in tutte le cose le fu contrario e perseguitatore, egli e' suoi figliuoli,
            quasi più che' suoi anticessori, sì come innanzi faremo di lui menzione. Questo Federigo
            regnò XXX anni imperadore, e fue uomo di grande affare e di gran valore, savio di
            scrittura e di senno naturale, universale in tutte cose; seppe la lingua latina, e la
            nostra volgare, tedesco, e francesco, greco, e saracinesco, e di tutte virtudi copioso,
            largo e cortese in donare, prode e savio in arme, e fue molto temuto. E fue dissoluto in
            lussuria in più guise, e tenea molte concubine e mammoluchi a guisa de' Saracini: in
            tutti diletti corporali volle abbondare, e quasi vita epicuria tenne, non faccendo conto
            che mai fosse altra vita. E questa fu l'una principale cagione perché venne nemico de'
            cherici e di santa Chiesa. E per la sua avarizia di prendere e d'occupare le
            giuridizioni di santa Chiesa per male dispenderle, e molti monasteri e chiese distrusse
            nel suo regno di Cicilia e di Puglia, e per tutta Italia, sicché, o colpa de' suoi vizii
            e difetti, o de' rettori di santa Chiesa che co·llui non sapessono o non volessono
            praticare, né esser contenti ch'elli avessero le ragioni dello 'mperio, per la qual cosa
            sottomise e percosse santa Chiesa; overo che Idio il permettesse per giudicio divino,
            perché i rettori della Chiesa furono operatori ch'egli nascesse della monaca sagra
            Gostanza, non ricordandosi delle persecuzioni che Arrigo suo padre e Federigo suo avolo
            aveano fatte a santa Chiesa. Questi fece molte notabili cose al suo tempo, che fece a
            tutte le caporali città di Cicilia e di Puglia uno forte e ricco castello, come ancora
            sono in piede, e fece il castello di Capovana in Napoli, e le torri e porta sopra il
            ponte del fiume del Volturno a Capova, le quali sono molto maravigliose, e fece il parco
            dell'uccellagione al Pantano di Foggia in Puglia, e fece il parco della caccia presso a
            Gravina e a Melfi a la montagna. Il verno stava a Foggia, e la state a la montagna a la
            caccia a diletto. E più altre notabili cose fece fare: il castello di Prato, e la rocca
            di Samminiato, e molte altre cose, come innanzi faremo menzione. E ebbe due figliuoli
            della sua prima donna, Arrigo e Currado, che ciascuno a sua vita fece l'uno appresso
            l'altro eleggere re de' Romani; e della figliuola del re Giovanni di Ierusalem ebbe
            Giordano re, e d'altre donne ebbe il re Federigo, onde sono discesi il legnaggio di
            coloro che si chiamano d'Antioccia, il re Enzo e lo re Manfredi, che assai furono nimici
            di santa Chiesa. E alla sua vita egli e' figliuoli vivettono e signoreggiaro con molta
            gloria mondana, ma alla fine egli e' suoi figliuoli per gli loro peccati capitaro e
            finiro male, ed ispensesi la sua progenia, sì come innanzi faremo menzione.</p>
        </div2>
        <div2 type="capitolo">
          <head>II</head>
          <argument>
            <p rend="italic">La cagione perché si cominciò la guerra da' Fiorentini a' Pisani.</p>
          </argument>
          <p>A la detta coronazione dello 'mperadore Federigo si ebbe grande e ricca ambasceria di
            tutte le città d'Italia; e di Firenze vi fue molta buona gente, e simile di Pisa.
            Avvenne che uno grande signore romano ch'era cardinale, per fare onore a' detti
            ambasciadori, convitò a mangiare gli ambasciadori di Firenze, e andati al suo convito,
            uno di loro veggendo uno bello catellino di camera al detto signore, sì gliele domandò;
            e il detto signore disse che mandasse per esso a sua volontà. Poi il detto cardinale il
            dì appresso convitò gli ambasciadori di Pisa, e per simile modo uno de' detti
            ambasciadori invaghì del detto catellino, e domandollo in dono. Il detto cardinale non
            ricordandosi come l'avea donato all'ambasciadore di Firenze, il promise a quello di
            Pisa. E partiti dal convito, l'ambasciadore di Firenze mandò per lo catellino, e ebbelo.
            Poi vi mandò quello di Pisa, e trovò come l'aveano avuto gli ambasciadori di Firenze:
            recarlosi in onta e in dispetto, non sappiendo com'era andato il detto dono del
            catellino. E trovandosi per Roma insieme i detti ambasciadori, richeggendo il catellino,
            vennero insieme a villane parole, e di parole si toccaro; onde gli ambasciadori di
            Firenze furono alla prima soperchiati e villaneggiati dalle persone, però che cogli
            ambasciadori pisani avea L soldati di Pisa. Per la qual cosa tutti i Fiorentini ch'erano
            intorno alla corte del papa e dello 'mperadore, ch'erano in gran quantità (e ancora ve
            n'andarono assai di Firenze per volontà, onde fu capo messer Oderigo de' Fifanti),
            s'accordarono e assaliro i detti Pisani con aspra vendetta. Per la qual cosa scrivendo
            eglino a Pisa come erano stati soperchiati e vergognati da' Fiorentini, incontanente il
            Comune di Pisa fece arrestare tutta la roba e mercatantia de' Fiorentini che si trovò in
            Pisa, ch'era in buona quantità. I Fiorentini per fare ristituire a' loro mercatanti, più
            ambascerie mandaro a Pisa, pregando che per amore dell'amistà antica dovessono
            ristituire la detta mercatantia. I Pisani non l'assentiro, dando cagione che la detta
            mercatantia era barattata. Alla fine s'agecchiro a tanto i Fiorentini, che mandarono
            pregando il Comune di Pisa che in luogo della mercatantia mandassero almeno altrettante
            some di qual più vile cosa si fosse, acciò che quella onta non facessono a·lloro, e il
            Comune di Firenze de' suoi danari ristituirebbe i suoi cittadini; e se ciò non volessono
            fare, che protestavano che più non poteano durare l'amistà insieme, e che comincerebbono
            loro guerra; e questa richesta durò per più tempo. I Pisani per loro superbia, parendo
            loro esser signori del mare e della terra, rispuosono a' Fiorentini che qualunque ora
            eglino uscissono a oste rammezzerebbono loro la via. E così avenne che' Fiorentini, non
            possendo più sostenere l'onta e 'l danno che faceano loro i Pisani, cominciaro loro
            guerra. Questo cominciamento e cagione della detta guerra, com'è detto di sopra, sapemo
            il vero da antichi nostri cittadini, che i loro padri furono presenti a queste cose, e
            ne feciono loro ricordo e memoria.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come i Pisani furono sconfitti da' Fiorentini a Castello del Bosco.</p>
          </argument>
          <p>Avenne che gli anni di Cristo MCCXXII i Fiorentini s'apparecchiaro d'andare ad oste
            sopra la città di Pisa, e partiti di Firenze del mese di luglio, i Pisani, come aveano
            promesso, si feciono loro allo 'ncontro a·luogo detto Castello del Bosco nel contado di
            Pisa. Quivi s'afrontaro insieme, e fuvi grande battaglia. A la fine i Pisani vi furono
            sconfitti da' Fiorentini a dì XXI di luglio del detto anno, e molti ne furono morti, e
            presi ne vennoro a Firenze per numero MCCC uomini, e de' migliori della città di Pisa; e
            così si mostra per giudicio d'Iddio che' Pisani avessono quella disciplina per la loro
            superbia, arroganza, e ingratitudine. Avemo sì lungamente detto sopra questa matera da'
            Fiorentini a' Pisani, perché sia notorio a ciascuno il cominciamento di tanta guerra e
            dissensione che ne seguì appresso, e grandi aversità e battaglie e pericoli in tutta
            Italia, e massimamente in Toscana, e alla città di Firenze e di Pisa; e cominciossi per
            così vil cosa, come fu per la contenza d'uno piccolo cagniuolo, il qual si può dire che
            fosse diavolo in ispezie di catellino, perché tanto male ne seguìo, come per innanzi
            faremo menzione.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come i Fiorentini andarono ad oste a Fegghine, e feciono l'Ancisa.</p>
          </argument>
          <p>Negli anni di Cristo MCCXXIII quegli del castello di Fegghine in Valdarno, il quale era
            molto forte e possente di genti e di ricchezze, sì si rubellaro, e non vollono ubbidire
            al Comune di Firenze; per la qual cosa nel detto anno, essendo podestà in Firenze
            messere Gherardo Orlandi, i Fiorentini per comune feciono oste a Figghine, e guastarla
            intorno, ma non l'ebbono; e per battifolle, overo bastita, tornando l'oste de'
            Fiorentini a Firenze, sì puosono i Fiorentini il castello di l'Ancisa, acciò ch'al
            continuo colle masnade de' Fiorentini fosse guerreggiato il castello di Fegghine.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come i Fiorentini fecero oste sopra Pistoia, e guastarla intorno.</p>
          </argument>
          <p>Negli anni di Cristo MCCXXVIII, essendo podestà di Firenze messer Andrea da Perugia, i
            Fiorentini feciono oste sopra la città di Pistoia col carroccio; e ciò fu perché i
            Pistolesi guerreggiavano e trattavano male quegli di Montemurlo; e guastò la detta oste
            intorno alla città infino alle borgora, e disfeciono le torri di Montefiore ch'erano
            molto forti; e 'l castello di Carmignano s'arendé al Comune di Firenze. E nota che in su
            la rocca di Carmignano avea una torre alta LXX braccia, e ivi su due braccia di marmo,
            che faceano le mani le fiche a Firenze, onde per rimproccio usavano gli artefici di
            Firenze quando era loro mostrata moneta o altra cosa, diceano: «No·lla veggo, però che
            m'è dinanzi la rocca di Carmignano»; e per questa cagione feciono i Pistolesi le
            comandamenta de' Fiorentini, sì come seppono divisare i Fiorentini, e feciono disfare la
            detta rocca di Carmignano.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come i Sanesi ricominciaro la guerra a' Fiorentini per
            Montepulciano.</p>
          </argument>
          <p>Negli anni di Cristo MCCXXVIIII i Sanesi ruppono la pace a' Fiorentini, imperciò che
            contra i patti della detta pace i Sanesi feciono oste sopra Montepulciano del mese di
            giugno nel detto anno. Per la qual cosa il settembre vegnente, essendo podestà di
            Firenze messer Giovanni Bottacci, i Fiorentini feciono oste sopra i Sanesi, e guastarono
            il loro contado infino a la pieve a Sciata verso Chianti, e disfeciono Montelisciai, uno
            loro castello presso a Siena a tre miglia. E poi l'anno appresso, essendo podestà di
            Firenze Otto da Mandella di Milano, i Fiorentini fecero generale oste sopra Siena a dì
            XXI di maggio l'anno MCCXXX, e menaro il carroccio, e valicaro la città di Siena, e
            andarono a San Chirico a Rosenna, e disfeciono il bagno a Vignone. E poi andaro per la
            valle d'Orcia infino a Radicofani, e passaro le Chiane per guastare i Perugini, perché
            aveano favorati i Sanesi, domandando giuridizione del lago, per ragione che v'avea la
            Badia di Firenze per privilegio del marchese Ugo. Ma i Perugini richesto l'aiuto de'
            Romani, i Fiorentini si partiro di sopra il contado di Perugia, e tornaro in su quello
            di Siena, e disfeciono da XX tra castella e gran fortezze, e tagliaro il pino da
            Montecellese, e tornando si puosono a Siena a campo, e per forza combattero l'antiporte,
            e ruppero i serragli, e entraro ne' borghi della città, e menarne presi a Firenze più di
            MCC uomini. In questo anno MCCXXX i Fiorentini andarono ad oste a Caposelvoli in
            Valdambra a le confine d'Arezzo, imperciò che facea guerra in Valdarno nel contado di
            Firenze co la forza degli Aretini, e sì era della diocesi di Fiesole e del distretto di
            Firenze, e presollo, e disfeciollo.</p>
        </div2>
        <div2 type="capitolo">
          <head>VII</head>
          <argument>
            <p rend="italic">D'uno grande miracolo ch'avenne a Santo Ambruogio in Firenze del corpo
              di Cristo.</p>
          </argument>
          <p>Nel detto anno MCCXXVIIII, il dì di san Firenze, dì XXX di dicembre, uno prete della
            chiesa di Santo Ambruogio di Firenze ch'avea nome prete Uguiccione, avendo detta la
            messa e celebrato il sacrificio, e per vecchiezza non asciugò bene il calice; per la
            qual cosa il dì appresso prendendo il detto calice, trovovvi dentro vivo sangue appreso
            e incarnato, e ciò fu manifesto a tutte le donne di quello munistero, e a tutti i vicini
            che vi furono presenti, e al vescovo, e a tutto il chericato, e poi si palesò tra tutti
            i Fiorentini, i quali vi trassono a vedere con grande devozione, e trassesi il detto
            sangue del calice, e misesi in una ampolla di cristallo, e ancora si mostra al popolo
            con grande reverenza.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Ancora della guerra da' Fiorentini a' Sanesi.</p>
          </argument>
          <p>Negli anni di Cristo MCCXXXII i Sanesi presono Montepulciano, e disfeciono le mura e
            tutte le fortezze de la terra, imperciò che quelli di Montepulciano per mantenersi in
            loro libertade si erano in lega e compagnia co' Fiorentini. Per la qualcosa i Fiorentini
            andaro ad oste sopra i Sanesi, essendo podestà di Firenze messer Iacopo da Perugia, e
            guastarono molto del loro contado, e puosono oste al castello di Querciagrossa, presso a
            Siena a quattro miglia, il quale era molto forte, e per forza d'edifici s'arendero; e
            avuto il castello, il feciono tutto disfare, e gli uomini che v'erano dentro menaro
            pregioni a Firenze.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Di novità da Firenze.</p>
          </argument>
          <p>Nel detto anno s'apprese il fuoco in Firenze da casa i Caponsacchi presso di Mercato
            Vecchio, onde arsono molte case, e arsono uomini e femmine e fanciulli XXII, onde fu
            grande danno.</p>
        </div2>
        <div2 type="capitolo">
          <head>X</head>
          <argument>
            <p rend="italic">Ancora della guerra di Siena.</p>
          </argument>
          <p>L'anno appresso MCCXXXIII i Fiorentini feciono grande oste sopra la città di Siena, e
            assediarla dalle tre parti, e con molti difici vi gittaro dentro pietre assai, e per più
            dispetto e vergogna vi manganarono asini e altra bruttura.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Ancora della guerra co' Sanesi.</p>
          </argument>
          <p>Apresso, l'anno MCCXXXIIII i Fiorentini ancora rifeciono oste sopra i Sanesi, e mossesi
            di Firenze a dì IIII di luglio, essendo podestà di Firenze messer Giovanni del Giudice
            di Roma, e stettono in oste sopra il loro contado LIII dì, e disfeciono Asciano e
            Orgiale, con XLIII tra castella e ville e grandi fortezze, onde i Sanesi ricevettono
            gran dannaggio.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Di novità di Firenze.</p>
          </argument>
          <p>Nel detto anno, per pasqua di Natale, s'apprese il fuoco in Firenze nel borgo di piazza
            Oltrarno, e quasi arse tutto con grandissimo danno. E nota quanta pestilenzia la nostra
            città ha ricevuta di fuochi appresi, che quasi tra più volte il più della città è stato
            arso e rifatto.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come fu fatta pace da' Fiorentini a' Sanesi.</p>
          </argument>
          <p>Negli anni di Cristo MCCXXXV, essendo podestà di Firenze messer Compagnone del
            Poltrone, apparecchiandosi i Fiorentini di fare sopra la città di Siena maggiore oste
            che per gli anni passati non aveano fatta, e' Sanesi veggendosi molto guasti del loro
            contado, e la loro forza e potenza molto affiebolita, sì richiesono di pace i
            Fiorentini, la quale fu esaudita e ferma con patti, che' Sanesi alle loro spese
            rifacessono Montepulciano, e quetassollo d'ogni ragione e domanda, e alle loro spese,
            a·ppetizione de' Fiorentini, fornissono il castello di Monte Alcino, il quale era in
            lega co' Fiorentini, e riebbono i loro pregioni; la quale guerra pienamente era durata
            VI anni, onde i Fiorentini ebbono grande onore. Lasceremo alquanto de' fatti di Firenze
            e del paese intorno, faccendo incidenzia, tornando addietro, per raccontare de' fatti, e
            dell'opere, e guerre dello 'mperadore Federigo alla Chiesa di Roma; le quali novitadi
            furono sì grandi, che bene sono da notare, imperciò che furono commovimento quasi a
            tutto il mondo, onde molto ne cresce materia di dire.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come lo 'mperadore Federigo venne in discordia colla Chiesa.</p>
          </argument>
          <p>Dapoi che Federigo secondo fue coronato da papa Onorio, come detto avemo addietro, nel
            suo cominciamento fu amico della Chiesa, ma poco tempo appresso per la sua superbia e
            avarizia cominciò ad esurpare le ragioni della Chiesa in tutto suo imperio, e nel reame
            di Cicilia e di Puglia, promutando vescovi, e arcivescovi, e altri prelati, e
            cacciandone quegli messi per lo papa, e faccendo imposte e taglie sopra i cherici a
            vergogna di santa Chiesa; per la qual cosa da papa Onorio detto che·ll'avea coronato fue
            citato e ammonito che lasciasse a santa Chiesa le sue giuridizioni, e rendesse il censo.
            Il quale imperadore veggendosi in grande potenzia e stato, sì per la forza degli
            Alamanni e per quella del reame di Cicilia, e ch'era signore del mare e della terra, e
            temuto da tutti i signori de' Cristiani, e eziandio da' Saracini, e veggendosi
            abracciato de' figliuoli che della prima donna figliuola dell'antigrado d'Alamagna avea,
            Arrigo e Currado, il quale Arrigo già avea fatto coronare in Alamagna re de' Romani, e
            Currado era duca di Soavia, e Federigo d'Antioccia suo primo figliuolo naturale fece re,
            e Enzo suo figliuolo naturale era re di Sardigna, e Manfredi prenze di Taranto, non si
            volle dechinare all'obedienza della Chiesa, anzi fu pertinace, vivendo mondanamente in
            tutti i diletti corporali. Per la qual cosa dal detto papa Onorio fu scomunicato gli
            anni di Cristo<gap/>, e per ciò non lasciò di perseguire la Chiesa, ma maggiormente
            occupava le sue ragioni, e così stette nimico della Chiesa e di papa Onorio infino che
            vivette. Il quale papa passò di questa vita gli anni di Cristo MCCXXVI, e dopo lui fu
            fatto papa Gregorio nono nato d'Alagna di Campagna, il quale regnò papa anni XIIII; il
            quale papa Gregorio ebbe collo imperadore Federigo grande guerra, imperciò che·llo
            'mperadore in nulla guisa volea lasciare le ragioni e giuridizioni di santa Chiesa, ma
            maggiormente l'occupava, e molte chiese del Regno fece abattere e disertare, faccendo
            imposte gravi a' cherici, e alle chiese. E' Saracini, i quali erano in sulle montagne di
            Trapali in Cicilia, per esser più al sicuro dell'isola, e dilungati da' Saracini della
            Barberia, e ancora per tenere per loro in paura i suoi suditi del regno di Puglia, con
            ingegno e promesse gli trasse di quelle montagne, e misegli in Puglia in una antica
            città diserta, che anticamente fue in lega co' Romani, e fue disfatta per gli Sanniti,
            cioè per quelli di Benevento, la quale allora si chiamava Licera, e oggi si chiama
            Nocera, e furono più di XX<hi rend="sup">M</hi> uomini d'arme, e quella città rifeciono
            molto forte; i quali più volte corsono le terre di Puglia e guastarle. E quando il detto
            imperadore Federigo ebbe guerra colla Chiesa, gli fece venire sopra il ducato di
            Spuleto, e assediaro in quel tempo la città d'Ascesi, e feciono gran danno a santa
            Chiesa. Per la qual cosa il detto papa Gregorio confermò contra lui le sentenzie date
            per papa Onorio suo predecessore, e di nuovo gli diè sentenzia di scomunicazione gli
            anni di Cristo<gap/></p>
        </div2>
        <div2 type="capitolo">
          <head>XV</head>
          <argument>
            <p rend="italic">Come fu fatto accordo da papa Gregorio e lo 'mperadore Federigo.</p>
          </argument>
          <p>Avenne in que' tempi, dapoi che 'l soldano e' Saracini d'Egitto ripresono la città di
            Dammiata, e quella di Ierusalem, e gran parte della Terrasanta, il re Giovanni ch'era
            allora re di Ierusalem, il quale fu del legnaggio del conte di Brenna, e per sua bontà
            essendo oltremare ebbe per moglie la figliuola che fu del re Almerigo re di Ierusalem,
            della schiatta di Gottifredi di Buglione, ch'era reda, e per lei era re di Ierusalem,
            veggendo la Terrasanta in male stato per la soperchia forza de' Saracini, passò in
            ponente per avere aiuto dal papa e da la Chiesa, e dallo imperadore Federigo, e dal re
            di Francia, e dagli altri re di Cristianità, e trovò papa Gregorio detto di sopra co la
            Chiesa a Roma molto tribolato da Federigo imperadore; e mostrando al detto papa il
            grande bisogno che·lla Terrasanta avea d'aiuto e di soccorso, e come Federigo imperadore
            era quegli che più vi potea operare di bene per la sua gran forza e podere ch'egli avea
            in mare e in terra, sì cercò pace tra la Chiesa e 'l detto imperadore, acciò ch'egli
            andasse oltremare al passaggio, e il papa gli perdonasse l'offese fatte alla Chiesa e
            ricomunicasselo. Il quale accordo fu fatto per lo detto re Giovanni, ch'era savio e
            valoroso signore. E oltre a·cciò fatta la detta pace, il detto papa Gregorio diè per
            moglie allo 'mperadore Federigo, ch'era morta la sua prima donna, la figliuola del detto
            re Giovanni ch'era reda del reame di Ierusalem per la madre, e promise e giurò il detto
            imperador di difendere il detto papa e la Chiesa da' malvagi mani, che tutto dì erano
            ribelli contra la Chiesa per loro avarizia, e poi d'andare oltremare con tutta sua forza
            al passaggio ordinato per lo detto papa. E fatta la detta pace, la figliuola del re
            Giovanni venne di Soria a Roma, e lo 'mperadore la sposò con gran festa per mano del
            detto papa Gregorio, e di lei ebbe tosto uno figliuolo ch'ebbe nome Giordano, ma poco
            tempo vivette. Ma per l'opera del nimico dell'umana generazione, trovando Federigo
            corrotto in vizio di lussuria, si giacque con una cugina della detta imperadrice e
            reina, ch'era pulcella e di sua camera privata; e la 'mperadrice lasciando, e
            trattandola male, sì si dolfe al re Giovanni suo padre dell'onta e vergogna che Federigo
            le facea, e avea fatto della nipote. Per la qual cosa il re Giovanni crucciato, di ciò
            dolendosi allo 'mperadore, e ancora minacciandolo, lo 'mperadore batté la moglie, e
            misela in pregione, e mai poi non istette co·llei; e secondo che·ssi disse, tosto la
            fece morire. E lo re Giovanni, il quale era in Puglia, tutto governatore per la Chiesa e
            per lo 'mperadore a·ffare fornire e apparecchiare lo stuolo del passaggio che dovea
            andare oltremare, si·ll'acommiatò del Regno, onde molto isconciò il passaggio per la
            detta discordia. Poi il re Giovanni tornò a Roma al papa, dogliendosi molto di Federigo,
            e andossene in Lombardia, e da' Lombardi molto fue onorato, e ubbidieno lui più che·llo
            'mperadore; onde grande parte e sette si cominciaro in Lombardia e in Toscana, che molte
            terre si teneano dalla parte della Chiesa e del re Giovanni e altre collo imperadore.
            Poi lo re Giovanni andòe in Francia e inn Inghilterra, e grande aiuto ebbe da tutti que'
            signori per lo passaggio, e per mantenere le terre d'oltremare che·ssi teneano per gli
            Cristiani.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come la Chiesa ordinò il passaggio oltremare, ond'era capitano lo
              'mperadore Federigo, il quale mosso lo stuolo si tornòe addietro.</p>
          </argument>
          <p>Infra questo tempo papa Gregorio con grande sollecitudine formò l'apparecchiamento del
            passaggio d'oltremare. Per lo detto papa Gregorio sì richiese lo 'mperadore Federigo che
            attenesse la promessa e saramento fatto a la Chiesa, d'andare oltremare con uno legato
            cardinale, e egli fosse signore dello stuolo in mare e in terra. Il quale imperadore
            fece tutto l'apparecchiamento, e collo stuolo de' Cristiani si partì di Brandizio in
            Puglia gli anni di Cristo MCCXXXIII, e come lo stuolo fu alquanto infra mare e mosso a
            piene vele, lo 'mperadore Federigo segretamente fece volgere la sua galea, e tornossi in
            Puglia, sanza andare oltremare, egli e gran parte di sua gente. Per la qual cosa il papa
            e tutta la Chiesa indegnati dell'opere e falli di Federigo, tegnendo ch'egli avesse
            ingannata e tradita la Chiesa e tutta la Cristianità, e messo in grande pericolo le
            bisogne e 'l soccorso della santa terra d'oltremare, il detto papa Gregorio scomunicò da
            capo il detto imperadore Federigo, gli anni di Cristo MCCXXXIII. Questo ritorno che·llo
            'mperadore fece, e non seguire il passaggio giurato, egli medesimo e chi·llo volle
            difendere disse ch'avea sentito che come fosse oltremare, il papa e la Chiesa col re
            Giovanni gli dovea rubellare il regno di Cicilia e di Puglia. Altri dissono che 'l detto
            imperadore al continuo s'intendea col soldano di Babbillonia per lettere e messaggi e
            grandi presenti, e ch'egli mandò con patti fatti e fermi che s'egli rompesse il detto
            grande passaggio (temendo forte de' Cristiani), che a·ssua volontà il metterebbe in
            signoria e sagina del reame di Ierusalem sanza colpo di spada; le quali di su dette
            cagioni e l'una e l'altra pareano esser il vero, per le cose che avennero appresso;
            imperciò che con tutta la pace e accordo fatto da la Chiesa allo 'mperadore, sempre di
            ciascuna parte rimase la mala volontà, e maggiormente nello 'mperadore, per la sua
            superbia.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come lo 'mperadore Federigo passòe oltremare, e fece pace col soldano,
              e riebbe Ierusalem contra volontà della Chiesa.</p>
          </argument>
          <p>Poi gli anni di Cristo MCCXXXIIII lo 'mperadore Federigo fatta sua armata e grande
            apparecchiamento, sanza richiedere il papa o la Chiesa, o nullo altro signore de'
            Cristiani, si mosse di Puglia e andonne oltremare più per avere la signoria di
            Ierusalem, come gli avea promessa il soldano, che per altro benificio di Cristianità; e
            ciò apparve apertamente, ché giunto lui in Cipri, e mandato in Soria innanzi il suo
            maliscalco con parte di sua gente, non intese a guerreggiare i Saracini, ma i Cristiani;
            ché tornando i pellegrini d'una cavalcata fatta sopra i Saracini con grande preda e
            molti pregioni, il detto maliscalco combatté co·lloro, e molti n'uccise, e rubò loro
            tutta la preda. E questo si disse che fece per lo trattato che·llo 'mperadore tenea col
            soldano, stando lui in Cipri, che spesso si mandavano ambasciadori e ricchi presenti. E
            ciò fatto, lo 'mperadore n'andòe in Acri, e volle disfare il tempio d'Acri a' Tempieri,
            e fece torre loro castella, e mandòe suoi ambasciadori a papa Gregorio, che gli piacesse
            di ricomunicarlo, imperciò ch'avea fatta sua penitenza e saramento; dal quale papa non
            fu intesa sua petizione e richesta, imperciò che al papa e alla Chiesa era palese per
            lettere e per messaggi venuti di Soria dal legato del papa, e dal patriarca di
            Ierusalem, e dal mastro del Tempio, e da quello dello Spedale, e da più altri signori di
            là, che·llo imperadore non facie in Soria nullo beneficio comune de' Cristiani, né co'
            signori ch'erano di là non consigliava al racquisto della Terrasanta, ma istava in
            trattati col soldano e co' Saracini. E al detto trattato e accordo diede compimento
            abboccandosi a parlamento col soldano, nel quale il soldano gli fece molta reverenza,
            dicendogli: «Tu se' Cesare de' Romani, maggiore signore di me». L'accordo fu tra·lloro
            in questo modo, che 'l soldano gli rendé a queto la città di Ierusalem, salvo il tempio
              <foreign lang="lat">Domini</foreign> che volle rimanesse a la guardia de' Saracini,
            acciò che vi si gridasse la salà, e chiamasse Maometto; e lo 'mperadore l'asentì per
            dispetto e mala volontà ch'avea co' Tempieri, e lasciogli il soldano tutto il reame di
            Ierusalem, salvo il castello chiamato il Craito di Monreale, e più altre castella
            fortissime alle frontiere, e erano la chiave e l'entrata del reame. A la qual pace non
            fu consenziente il legato del papa cardinale, né 'l patriarca di Ierusalem, né Tempieri,
            né gli Spedalieri, né gli altri signori di Soria, né capitani de' pellegrini, imperciò
            che a·lloro parve falsa pace, e a danno e vergogna de' Cristiani, e a sconcio del
            racquisto della Terrasanta. Ma però lo 'mperadore Federigo non lasciò, ma co' suoi
            baroni e col mastro maggiore de la magione degli Alamanni andò in Ierusalem, e fecesi
            coronare in mezza quaresima, gli anni di Cristo MCCXXXV. E ciò fatto, sì mandò suoi
            ambasciatori in ponente a significarlo al papa, e al re di Francia, e a più altri re e
            signori, com'era coronato, e possedea il reame di Ierusalem; de la qual cosa il papa e
            tutta la Chiesa ne furono crucciosi a morte, conoscendo come ciò era falsa pace, e con
            inganno a piacere del soldano, acciò che' pellegrini ch'erano iti al passaggio nol
            potessono guerreggiare. E videsi apertamente, ché poco appresso che Federigo fu tornato
            in ponente i Saracini ripresono Ierusalem e quasi tutto il paese che 'l soldano gli avea
            renduto, a grande danno e vergogna de' Cristiani; e rimase la Terrasanta e la Soria in
            peggiore stato che no·lla trovò.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come lo 'mperadore tornò d'oltremare perché gli era rubellato il Regno,
              e come ricominciò la guerra colla Chiesa.</p>
          </argument>
          <p>Come papa Gregorio seppe la falsa pace fatta per lo 'mperadore Federigo e col soldano,
            a vergogna e danno de' Cristiani, incontanente ordinò col re Giovanni, il quale era in
            Lombardia, che colla forza della Chiesa entrasse con gente d'arme nel regno di Puglia a
            rubellare il paese a Federigo imperadore; e così fece, e gran parte del Regno ebbe a'
            suoi comandamenti e della Chiesa. Incontanente che Federigo ebbe oltremare la novella,
            lasciò il suo maliscalco, il quale non intese ad altro ch'a guerreggiarsi co' baroni di
            Soria per occupare loro città e signoria, che' loro anticessori con grande affanno e
            dispendio e spargimento di sangue aveano conquistato sopra i Saracini, e combattési col
            re Arrigo di Cipri e co' baroni di Soria, e sconfissegli a saetta; ma poi fue egli
            sconfitto in Cipri, e perdé quasi tutto il reame di Ierusalem in poco tempo, ché 'l
            ripresono i Saracini per la discordia ch'era tra 'l detto maliscalco e gli altri signori
            cristiani. E chi queste storie vorrà meglio sapere le troverrà distesamente nel libro
            del conquisto. Lasceremo omai de' fatti d'oltremare, e diremo di Federigo, il quale con
            due galee solamente, gli anni di Cristo MCCXXXVI, arrivò al castello d'Astone in Puglia,
            la quale fu la prima terra che gli s'arrendé. E lui arrivato in Puglia, raunò le sue
            forze, e cominciarsi le terre a ritornare alla sua signoria; e mandò in Alamagna per
            Currado suo figliuolo e per lo duca d'Ostericchi, i quali con gente grande vennero in
            Puglia, e per la loro forza tutto il paese che gli s'era rubellato racquistaro, e più;
            che 'l Patrimonio San Piero, e il ducato di Spuleto, che sono propio retaggio della
            Chiesa, e la Marca d'Ancona, e la città di Benevento, camera della Chiesa, occupò,
            menando in loro oste i Saracini di Nocera, tutto tolsono a santa Chiesa, e 'l papa
            Gregorio quasi assediaro in Roma, e con dispendio di moneta fatto per Federigo a certi
            malvagi nobili romani avrebbe preso il detto papa Gregorio in Roma, il quale
            accorgendosi di ciò, trasse di Santo Santoro di Laterano la testa de' beati appostoli
            Pietro e Paulo, e con essi in mano, con tutti i cardinali, vescovi, e arcivescovi, e
            altri prelati ch'erano in corte, e col chericato di Roma, con solenni digiuni e orazioni
            andò per tutte le principali chiese di Roma a processione; per la quale devozione e
            miracolo de' detti santi appostoli il popolo di Roma fu tutto rivocato a la difensione
            del papa e della Chiesa, e quasi tutti si crucciaro contra Federigo, dando il detto papa
            indulgenza e perdono di colpa e di pena. Per la qual cosa Federigo, che di queto si
            credeva intrare in Roma e prendere il detto papa, sentita la detta novitade, temette del
            popolo di Roma e si ritrasse in Puglia, e il detto papa fu liberato, con tutto che molto
            fosse afflitto dal detto imperadore, però ch'egli tenea tutto il Regno e Cicilia, e avea
            preso il ducato di Spuleto, e Campagna, e il Patrimonio Santo Piero, e la Marca, e
            Benevento, come detto è di sopra, e distruggea in Toscana e in Lombardia tutti i fedeli
            di santa Chiesa.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come lo 'mperadore Federigo fece che' Pisani presono in mare i parlati
              della Chiesa che venieno al concilio.</p>
          </argument>
          <p>Papa Gregorio veggendo la Chiesa di Dio così tempestata da Federigo imperadore, ordinò
            di fare a Roma concilio generale, e mandò in Francia due legati cardinali, l'uno fu
            messer Iacopo vescovo di Pilestrino, e l'altro messer Oddo vescovo di Porto detto il
            cardinale Bianco, acciò che richiedessono il re Luis di Francia e quello d'Inghilterra
            d'aiuto contra Federigo, e che sommovessono tutti i prelati d'oltremonti a venire al
            concilio, per dare sentenzia contra Federigo. I quali legati sollicitamente fecero loro
            legazione, e predicando contro a Federigo, tutto il ponente scommossono contra lui. E 'l
            cardinale Bianco ne venne innanzi con molti prelati, arcivescovi, e vescovi, e abati, i
            quali arrivarono a Nizza in Proenza, e poco appresso vi venne e arrivò l'altro cardinale
            di Pilestrino, imperciò che per Lombardia non poterono avere il cammino, ché Federigo
            avea a sua gente fatti prendere i passi e le strade in Toscana e in Lombardia. Per la
            qual cosa papa Gregorio mandò a' Genovesi che co·lloro navilio, alle spese della Chiesa,
            dovessono levare i detti cardinali e parlati da Nizza, e conducergli per mare a Roma; la
            quale cosa fu fatta, ch'egli armaro in Genova che galee, e che uscieri, e batti, e
            barcosi, in quantità di LX legni, onde fu ammiraglio messere Guiglielmo Ubbriachi di
            Genova. Lo 'mperadore Federigo, il quale non dormia a perseguitare santa Chiesa, mandò
            Enzo suo figliuolo bastardo con galee armate del Regno a Pisa, e mandò a' Pisani che
            dovessono armare galee, e intendere col detto Enzo a prendere i detti parlati; i quali
            armaro XL galee di molta buona gente, onde fue ammiraglio messer Ugolino Buzzaccherini
            di Pisa; e sentendo la venuta de' legni de' Genovesi, si feciono loro incontro tra Porto
            Pisano e l'isola di Corsica. E ciò sentendo i cardinali, e' parlati, e' signori ch'erano
            in sull'armata de' Genovesi, pregarono l'amiraglio che tenesse la via di fuori
            dall'isola di Corsica per ischifare l'armata de' Pisani, non sentendo la loro armata con
            tante galee di corso e da battaglia, e molti legni grossi carichi di cavalli, e
            d'arnesi, e di cherici, e di gente disutile a battaglia. Messere Guiglielmo Obbriaco,
            ch'era di nome e di fatto e uomo di testa e di poco senno, non volle seguire quello
            consiglio, ma per sua superbia e disdegno de' Pisani si volle conducere alla battaglia,
            la quale fu aspra e dura, ma tosto fu sconfitta l'armata de' Genovesi da' Pisani, onde
            furono presi i detti legati cardinali e prelati, e molti n'anegaro e gittaro in mare
            sopra lo scoglio, overo isoletta, che si chiama la Meloria, presso a Porto Pisano, e gli
            altri ne menarono presi nel Regno, e più tempo gli tenne lo 'mperadore in diverse
            pregioni; e ciò fu gli anni di Cristo MCCXXXVII. Per la qual cosa la Chiesa di Dio
            ricevette grande danno e persecuzione; e se non fossono i messaggi del re Luis di
            Francia, e le minacce, se non lasciasse i parlati di suo reame, Federigo non gli avrebbe
            mai diliberi; ma per paura della forza de' Franceschi, quegli ch'erano rimasi in vita
            poveramente diliberò di pregione, ma molti ne moriro innanzi per diverse pregioni, fame,
            e disagi. Per la detta presura furono scomunicati i Pisani, e tolto loro ogni benificio
            di santa Chiesa, e cominciossene la prima guerra tra Genovesi e' Pisani; onde poi Iddio
            per lo suo giudicio, de' Pisani per la forza de' Genovesi fece giusta e aspra vendetta,
            come innanzi farà menzione.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come i Melanesi furono sconfitti dallo 'mperadore.</p>
          </argument>
          <p>Poi che Federigo imperadore si fu partito dall'asedio di Roma e tornato in Puglia, come
            addietro facemmo menzione, ebbe novelle come la città di Milano, e Parma, e Bologna, e
            più altre terre di Lombardia e di Romagna s'erano rubellate dalla sua signoria, e
            teneano parte colla Chiesa; per la qual cosa si partì dal Regno, e andonne colle sue
            forze in Lombardia, e là fece molta guerra alle cittadi che si teneano colla Chiesa. A
            la fine i Melanesi con tutta loro forza, e del legato del papa, e di tutta la lega di
            Lombardia, che teneano colla Chiesa, s'afrontaro a battaglia col detto imperadore al
            luogo detto Cortenuova, e dopo la grande battaglia Melanesi e tutta loro oste furono
            sconfitti, gli anni di Cristo MCCXXXVII, onde ricevettono gran danno di morti e de'
            presi; e prese il carroccio loro, e la loro podestà ch'era figliuolo del dogio di
            Vinegia, e lui e molti nobili di Milano e di Lombardia ne mandò presi in Puglia, e la
            detta podestà fece impiccare a Trani in Puglia sopra un'alta torre a la marina, e gli
            altri pregioni, cui fece morire a tormento, e cui in crudeli carcere. Per la detta
            vittoria lo 'mperadore ricoverò la sua signoria, e assediò Brescia con più di VI<hi rend="sup">M</hi> cavalieri, e furonvi i Guelfi e' Ghibellini di Firenze a gara al
            servigio dello 'mperadore, e poi l'ebbe a patti; e simile tutte le città e terre di
            Lombardia, salvo Parma e Bologna; e montò in grande superbia e signoria, e 'l papa e·lla
            Chiesa e tutti i suoi seguaci n'abassaro molto in tutta Italia. Per la qual cosa poco
            tempo appresso papa Gregorio quasi per dolore infermò, e poi morì a Roma gli anni di
            Cristo MCCXXXVIIII; e dopo lui fu fatto papa Celestino nato di Milano, ma non vivette
            che XVII dì nel papato, e vacò la Chiesa sanza pastore XX mesi in mezzo, imperciò che
            era tanta la forza di Federigo, che non lasciava fare papa, se non fosse a sua volontà.
            E di ciò era grande contasto nella Chiesa, che' cardinali erano tornati a picciolo
            numero per le tribolazioni e aversitadi ch'avea avuta la Chiesa dal detto Federigo, e
            che era sì infiebolita la forza e la baldanza della Chiesa, che non ardivano gli
            cardinali a fare più ch'allo 'mperadore piacesse, e a fare il suo volere non
            s'accordavano e non piaceva loro.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come Federigo imperadore assediò e prese la città di Faenza.</p>
          </argument>
          <p>Nella detta vacazione, cioè gli anni di Cristo MCCXL, Federigo imperadore tribolando e
            perseguendo tutte le terre e città e signori che si teneano a la fedeltà e obbedienza di
            santa Chiesa, sì entrò nella contea di Romagna, la quale si dicea ch'era di ragione di
            santa Chiesa, e quella ribellò e tolse per forza, salvo che si tenne la città di Faenza,
            a la quale stette con sua oste all'asedio VII mesi, e poi l'ebbe a patti; e nel detto
            asedio ebbe gran difalta e di vittuaglia e di moneta, e poco vi fosse più dimorato
            all'assedio, era stancato. Ma lo 'mperadore per suo senno, fallitagli la moneta, e
            impegnati i suoi gioelli e vasellamenti, e più moneta non potea rimedire, sì ordinò di
            dare a' suoi cavalieri e a chi servia l'oste una stampa in cuoio di sua figura,
            stimandola in luogo di moneta, sì come la valuta d'uno agostaro d'oro; e quelle stampe
            promise di fare buone per la detta valuta a chiunque poi l'arecasse al suo tesoriere, e
            fece bandire che ogni maniera di gente per tutte vittuaglie le prendesse sì come moneta
            d'oro, e così fu fatto, e in questo modo civanzò la sua oste. E poi avuta la città di
            Faenza, a chiunque avea delle dette stampe gli cambiò ad agostari d'oro, i quali valea
            l'uno la valuta di fiorini uno e quarto; e dall'uno lato dell'agostaro improntato era il
            viso dello 'mperadore a modo di Cesari antichi, e da l'altro una aguglia, e era grosso,
            e di carati XX di fine paragone, e questa molto ebbe grande corso al suo tempo e poi
            assai nella detta oste. Furono i Fiorentini, Guelfi e Ghibellini, in servigio dello
            imperadore.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come lo 'mperadore fece pigliare il re Arrigo suo figliuolo.</p>
          </argument>
          <p>In questi medesimi tempi, con tutto che prima si cominciasse, Arrigo Sciancato,
            primogenito del detto Federigo imperadore, il quale avea fatto eleggere da' lettori
            d'Alamagna re de' Romani, come addietro fatta è menzione, veggendo egli che·llo
            'mperadore suo padre facie ciò che potea di contradio a santa Chiesa, de la qual cosa
            prese conscienzia, e più volte riprese il padre, ch'egli faceva male. Della qual cosa lo
            'mperadore il si recò a contradio, e non amandolo né trattandolo come figliuolo, fece
            nascere falsi accusatori che 'l detto Arrigo gli volea fare rubellazione, a petizione
            della Chiesa, di suo imperio; per la qual cosa, o vero o falso che fosse, fece prendere
            il detto suo figliuolo re Arrigo e due suoi figliuoli piccoli garzoni, e mandogli in
            Puglia in diverse carcere, e in quelle il fece morire a inopia a grande tormento, i
            figliuoli poi fé morire Manfredi. Lo 'mperadore mandò inn Alamagna, e di capo fece
            eleggere re de' Romani succedente a·llui Currado suo secondo figliuolo; e ciò fu gli
            anni di Cristo MCCXXXVI. Poi alquanto tempo lo 'mperadore fece abbacinare il savio uomo
            maestro Piero da le Vigne, il buono dittatore, opponendogli tradigione; ma ciò gli fu
            fatto per invidia di suo grande stato. Per la qual cosa il detto per dolore si lasciò
            tosto morire in pregione, e chi disse ch'egli medesimo si tolse la vita.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come si cominciò la guerra tra papa Innocenzio quarto e lo 'mperadore
              Federigo.</p>
          </argument>
          <p>Avenne poi, come piacque a·dDio, che fu eletto papa messer Ottobuono dal Fiesco, de'
            conti da Lavagna di Genova, il quale era cardinale, e fu fatto papa per lo più amico e
            confidente che·llo 'mperadore Federigo avesse in santa Chiesa, acciò che accordo avesse
            dalla Chiesa a·llui, e fu chiamato papa Innocenzio quarto. E ciò fu gli anni di Cristo
            MCCXLI, e regnò papa anni XI, e riempié la Chiesa di molti cardinali di diversi paesi di
            Cristianità. E come fu eletto papa, fu recata la novella allo 'mperadore Federigo per
            grande festa, sappiendo ch'egli era suo grande amico e protettore. Ma ciò udito lo
            'mperadore, si turbò forte, onde i suoi baroni si maravigliarono molto. E que' disse:
            «Non vi maravigliate, però che di questa elezione avemo molto disavanzato; ch'egli ci
            era amico cardinale, e ora ci fia nimico papa»; e così avenne, ché come il detto papa fu
            consecrato, sì fece richiedere allo 'mperadore le terre e le giuridizioni che tenea
            della Chiesa, della quale richesta lo 'mperadore il tenne più tempo in trattato
            d'accordo, ma tutto era vano e per inganno. A la fine veggendosi il detto papa menare
            per ingannevoli parole, a danno e vergogna di lui e di santa Chiesa, divenne più nimico
            di Federigo imperadore che nonn–erano stati i suoi anticessori; e veggendo che la forza
            dello imperadore era sì grande che quasi tutta Italia tirannescamente signoreggiava, e'
            cammini tutti presi, e per sue guardie guardati, che nullo potea venire a corte di Roma
            sanza sua volontà e licenza, e 'l detto papa veggendosi per lo detto modo così
            assediato, sì ordinò segretamente per gli suoi parenti di Genova, e fece armare XX
            galee, e subitamente le fece venire a Roma, e ivi su montò con tutti i cardinali e con
            tutta la corte, e di presente si fece portare alla sua città di Genova sanza contasto
            niuno; e soggiornato alquanto in Genova, se n'andò a Leone sovra Rodano per la via di
            Proenza; e ciò fu gli anni di Cristo MCCXLI.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Della sentenzia che papa Innocenzo diede al concilio a·lLeone sovra
              Rodano sopra Federigo imperadore.</p>
          </argument>
          <p>Come papa Innocenzo fue a Leone, ordinò concilio generale nel detto luogo, e fece
            richiedere per l'universo mondo vescovi e arcivescovi e altri prelati, i quali tutti vi
            vennero. E vennollo a vedere infino a la badia di Crugnì in Borgogna il buono re Luis di
            Francia, e poi venne infino al concilio a·lLeone, ove sé e 'l suo reame proferse al
            servigio del detto papa e di santa Chiesa contra Federigo imperadore, e contra chi fosse
            nimico di santa Chiesa, e crociossi per andare oltremare. E partito il re Luis, il papa
            fece nel detto concilio più cose in bene della Cristianità, e canonizzò più santi, come
            fa menzione la cronica martiniana nel suo trattato. E ciò fatto, il detto papa fece
            citare il detto Federigo, che personalmente dovesse venire al detto concilio, sì come in
            luogo comune, a scusarsi di XIII articoli provati contro a·llui di cose fatte contra a
            la fede di Cristo e contra a santa Chiesa. Il quale imperadore non vi volle comparire,
            ma mandovvi suoi ambasciadori e proccuratori, il vescovo di Freneborgo d'Alamagna, e
            frate Ugo mastro della magione di Santa Maria degli Alamanni, e il savio cherico e
            maestro Piero da le Vigne del Regno, i quali scusando lo 'mperadore come nonn–era potuto
            venire per malatia e disagio di sua persona, ma pregando il detto papa e' suoi frati che
            gli dovessono perdonare, e ch'egli tornerebbe a misericordia, e renderebbe ciò che
            occupava della Chiesa, e profersono, se 'l papa gli volesse perdonare, s'obbligava che
            infra uno anno adoperrebbe sì che 'l soldano de' Saracini renderebbe a' suoi
            comandamenti la Terrasanta d'oltremare. E 'l detto papa udendo le 'nfinte scuse e vane
            proferte dello 'mperadore, domandò i detti ambasciadori se di ciò fare aveano autentico
            mandato, li quali appresentaro piena procura a tutto promettere e obbligare sotto bolla
            d'oro del detto imperadore. E come il papa l'ebbe a·ssé, in pieno concilio e presenti i
            detti ambasciadori, abbominò Federigo di tutti i detti XIII articoli colpevole, e per
            ciò confermare disse: «Vedete, fedeli Cristiani, se Federigo tradisce santa Chiesa e
            tutta Cristianità, che secondo il suo mandato egli proffera infra uno anno di fare
            rendere la Terrasanta al soldano; assai chiaramente si mostra che 'l soldano la tiene
            per lui, a vergogna di tutti i Cristiani». E ciò detto e sermonato, fece piuvicare il
            processo incontro al detto impradore, e condannollo e scomunicollo siccome eretico e
            persecutore di santa Chiesa, agravandolo di più crimini disonesti contra lui provati, e
            privollo della signoria dello 'mperio, e del reame di Cicilla, e di quello di Ierusalem,
            assolvendo d'ogni fedeltà e saramento tutti i suoi baroni e sudditi, iscomunicando
            chiunque l'ubbidisse, o gli desse aiuto o favore, o più il chiamasse imperadore o re. E
            il detto processo fu fatto al detto concilio a Leone sopra Rodano gli anni di Cristo
            MCCXLV, dì XVII di luglio. Le principali ragioni perché Federigo fu condannato furono
            IIII: la prima imperciò che, quando la Chiesa lo 'nvestì del reame di Cicilla e di
            Puglia, e poi dello 'mperio, giurò a la Chiesa dinanzi a' suoi baroni, e dinanzi allo
            'mperatore Baldovino di Costantinopoli, e a·ttutta la corte di Roma di difendere santa
            Chiesa in tutti suoi onori e diritti contra tutte genti, e di dare il debito censo, e
            ristituire tutte le possessioni e giuridizioni di santa Chiesa; delle quali cose fece il
            contradio, e fu ispergiuro, e tradimento commise, e infamò villanamente a torto papa
            Gregorio VIIII e' suoi cardinali per sue lettere per l'universo mondo. La seconda cosa
            fu che ruppe la pace fatta da·llui alla Chiesa, non ricordandosi della perdonanza a·llui
            fatta delle scomuniche e degli altri misfatti per lui operati contra santa Chiesa; e
            quegli che furono colla Chiesa contro a·llui in quella pace giurò e promise di mai non
            offendere, e elli fece tutto il contradio; che tutti gli disperse, o per morte o per
            esilio, loro e loro famiglie, levando loro possesioni, e non ristituì a' Tempieri né
            agli Spedalieri le loro magioni per lui occupate, le quali per patti della pace avea
            promessi di ristituire e rendere, e lasciò per forza vacanti XI arcivescovadi, con molti
            vescovadi e badie nello imperio e nel reame, i quali non lasciava a quegli che
            degnamente erano eletti per lo papa tenere né coltivare, faccendo forze e torzioni alle
            sacre persone, recandoli a piati dinanzi a' suoi balii e corti secolari. La terza causa
            fu per sacrilegio che fece, che per le galee di Pisa e per lo figliuolo re Enzo fece
            pigliare i cardinali e molti parlati in mare, come detto è in adietro, e di quegli
            mazzerare in mare, e tenere morendo in diverse e aspre carcere. La quarta causa fu
            perch'egli fu trovato e convinto in più articoli di resia di fede; e di certo egli non
            fu cattolico Cristiano, vivendo sempre più a suo diletto e piacere, che a ragione, o a
            giusta legge, e participando co' Saracini: sempre usò poco o niente la Chiesa e 'l suo
            oficio, e non facie limosina; sì che non sanza grandi cagioni e evidenti fue disposto e
            condannato; e con tutto che molta molestia e persecuzione facesse a santa Chiesa, come
            fue condannato, ogni onore e stato e potenzia e grandezza in poco di tempo Idio gli
            levò, e gli mostrò la sua ira, sì come innanzi faremo menzione. E perché molti fecero
            questione chi avesse il torto della discordia, o la Chiesa o lo 'mperadore, udendo le
            sue scuse per le sue lettere, a·cciò rispondo e dico, manifestamente e per divino
            miracolo, ma più miracoli si mostrarono, che 'l torto fu dello 'mperadore, imperciò che
            aperti e visibili giudicii Idio mostrò per la sua ira a Federigo e a sua progenia.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come il papa e la Chiesa feciono eleggere nuovo imperio contra Federigo
              disposto imperadore.</p>
          </argument>
          <p>E disposto e condannato il detto Federigo, com'è detto di sopra, il papa mandò agli
            elettori d'Alamagna che hanno a eleggere il re de' Romani, che dovessono sanza indugio
            fare nuova elezione d'imperio, e così fue fatto; ch'eglino elessono Guiglielmo conte
            d'Olanda e antigrado, valente signore, al quale la Chiesa diè le sue forze, e fecegli
            rubellare gran parte d'Alamagna, e diede indulgenza e perdono, sì come andasse
            oltremare, a chi fosse contro al detto Federigo; onde in Alamagna ebbe grande guerra tra
            'l detto eletto re Guiglielmo d'Olanda e 'l re Currado figliuolo del detto Federigo. Ma
            poco durò di là la guerra, ché si morì il detto re Guiglielmo gli anni di Cristo<gap/>,
            e regnò in Alamagna Currado detto, il quale il padre Federigo imperadore avea fatto
            eleggere re, come faremo menzione. Di questa sentenzia Federigo appellò al successore di
            papa Innocenzo, e mandò sue lettere e messaggi per tutta la Cristianità, dolendosi della
            detta sentenzia, e mostrando com'era iniqua, come appare per la sua pistola la quale
            dittò il detto maestro Piero da le Vigne, che comincia detta la salutazione: «Avegna che
            noi crediamo che parole della innanzi corritrice novella <abbr>etc.</abbr>». Ma
            considerando la verità del processo e dell'opere di Federigo fatte contro a la Chiesa, e
            della sua dissoluta e non cattolica vita, egli fu colpevole e degno della privazione,
            per le ragioni dette nel detto processo, e poi per l'opere commesse per lo detto
            Federigo appresso la sua privazione; che se prima fue, e era stato crudele e persecutore
            di santa Chiesa e de' suoi fedeli in Toscana e in Lombardia, appresso fu maggiormente
            infino che vivette, come innanzi faremo menzione. Lasceremo alquanto la storia de' fatti
            di Federigo, ritornando addietro, ove lasciammo, a' fatti di Firenze, e dell'altre
            notevoli novitadi avenute per gli tempi per l'universo mondo, ritornando poi all'opere e
            alla fine del detto Federigo e de' suoi figliuoli.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Incidenza, e diremo de' fatti di Firenze.</p>
          </argument>
          <p>Negli anni di Cristo MCCXXXVII, essendo podestà di Firenze messer Rubaconte da Mandello
            da Milano, si fece in Firenze il ponte nuovo, e elli fondò con sua mano la prima pietra,
            e gittò la prima cesta di calcina; e per lo nome della detta podestà fu nomato il ponte
            Rubaconte. E alla sua signoria si lastricarono tutte le vie di Firenze, che prima ce
            n'avea poche lastricate, se non in certi singulari luoghi, e mastre strade lastricate di
            mattoni; per lo quale acconcio e lavorio la cittade di Firenze divenne più netta, e più
            bella, e più sana.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come e quando scurò tutto il sole.</p>
          </argument>
          <p>L'anno appresso, ciò fu MCCXXXVIII a dì III di giugno, iscurò il sole tutto a·ppieno
            nell'ora di nona, e durò scurato parecchie ore, e del giorno si fece notte; onde molte
            genti ignoranti del corso del sole e dell'altre pianete si maravigliaro molto, e con
            grande paura e spavento molti uomini e femmine in Firenze, per la tema della non usata
            novità, tornaro a confessione e penitenzia. Dissesi per gli astrolaghi che la detta
            scurazione anunziò la morte di papa Gregorio, che morì l'anno appresso, e l'abassamento
            e scuritade ch'ebbe la Chiesa di Roma da Federigo imperadore, e molto danno de'
            Cristiani, come poi fu appresso.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Della venuta de' Tartari nelle parti d'Europia infino in Alamagna.</p>
          </argument>
          <p>Nel detto anno MCCXXXVIIII i Tartari, i quali erano scesi di levante, e presa Turchia e
            Cumania, sì passaro in Europia, e feciono due parti di loro, l'una andòe nel reame
            da·pPollonia, e l'altra gente entraro in Ungaria, e colle dette nazioni ebbono dure e
            aspre battaglie; ma alla fine il fratello del re d'Ungaria ch'avea nome Filice, duca di
            Colmano in Pannonia, e lo re Arrigo da·pPollonia uccisono e sconfissono in battaglia, e
            tutta la gente, sì uomini come femmine e fanciulli, misono alle spade e a morte; per la
            qual cagione i detti due così grandi paesi e reami furono quasi diserti d'abitanti. E
            dopo lo stimolo de' Tartari, quegli cotanti che di loro mano scamparono, fu sì grande e
            sì crudele fame nel paese, che la madre per la fame mangiava il figliuolo, e gran parte
            polvere d'uno monte che v'era, come diciamo gesso, in luogo di farina mangiavano. E
            guasti i Tartari quelli paesi, scorsono infino in Alamagna, e volendo passare il grande
            fiume del Danubio in Ostericchi, chi di loro con navi e, co·lloro cavagli, e chi con
            otri pieni di vento, si misono nel fiume; e difesi con saette e altri ingegni e armi al
            passo del detto fiume, onde forati gli otri colle saette da' paesani, quasi tutti
            annegaro, e furono morti sanza potere ritornare adietro; e così finìo la loro
            pestilenzia, non sanza infinito e gravissimo danno de' Cristiani di quegli paesi lontani
            da·nnoi. E di questa venuta de' Tartari fu sì grande e spaventevole fama, che infino in
            questo nostro paese si temea fortemente di loro, che non passassono in Italia.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">D'uno grande miracolo di tremuoto ch'avvenne in Borgogna.</p>
          </argument>
          <p>Nel detto anno avvenne nella Borgogna imperiale, nella contrada di<gap/>, per diversi
            tremuoti certe montagne si dipartirono, e per ruina nelle valli somersero; onde tutte le
            villate di quelle valli furono sommerse, ove morirono più di V<hi rend="sup">M</hi>
            persone.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">D'uno grande miracolo che si trovò in Ispagna.</p>
          </argument>
          <p>Nel detto tempo e anno avenne uno miracolo in Ispagna, il quale è bene da notare, e per
            ogni Cristiano d'avere in reverenzia, e bene che sia in altre croniche, da recarlo in
            memoria in questo: ché regnando Ferrante re di Castello e di Spagna, nella contrada di
            Tolletta, uno Giudeo cavando una ripa per crescere una sua vigna, sotterra trovò uno
            grande sasso, il quale di fuori era tutto saldo e sanza neuna fessura, e rompendo il
            detto sasso, il trovò dentro vacuo, e dentro al vacuo, quasi imarginato col sasso, vi
            trovò uno libro con fogli sottili, quasi di legno, ed era di volume quasi com'uno
            saltero: iscritto era di tre lingue, greca, ebraica, e latina, e contenea in sé tre
            membri del mondo, da Adam infino ad Anticristo, le propietà degli uomini che doveano
            essere al mondo ne' detti isvariati tempi. Il principio del terzo mondo, overo secolo,
            puose così: «Nel terzo mondo nascerà il figliuolo di Dio d'una vergine ch'avrà nome
            Maria, il quale patirà morte per salute dell'umana generazione»; le quali cose leggendo
            il detto Giudeo, incontanente con tutta sua famiglia divenne Cristiano, e si feciono
            battezzare. E ancora era scritto a la fine del detto libro che nel tempo che Ferrante re
            regnerà in Castella si troverebbe il detto libro: lo quale miracolo veduto per molta
            gente degni di fede, fu rapportato al detto re, e fattane memoria, e grande reverenza. E
            'l detto libro fu traslatato e isposto, e molte grandi profezie e vere vi si trovaro. E
            di certo si disse, e si dee credere, che ciò fosse opera fatta per la volontà di Dio. E
            simile miracolo si trovò in Gostantino sesto, i quali miracoli sono molto efficaci e
            affermativi a la nostra fede.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come fue fatto e poi disfatto il borgo a San Giniegio.</p>
          </argument>
          <p>Negli anni di Cristo MCCXL fue rifatto il borgo a San Giniegio a piè di Samminiato per
            quegli della terra, per lo buono sito e trapasso, il quale era in sul cammino di Pisa;
            ma poi l'anno MCCXLVIII, l'ultimo di giugno, fue disfatto per modo che mai più non si
            rifece.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come i Tartari sconfissono i Turchi.</p>
          </argument>
          <p>Negli anni di Cristo MCCXLIIII Hoccata Cane imperadore de' Tartari mandò Bacho suo
            secondo figliuolo contra il soldano d'Alappo e contra quello di Turchia, ch'avea nome
            Givatadin, con XXX<hi rend="sup">M</hi> Tartari a cavallo, e nel luogo chiamato Cosadach
            fue dura e aspra battaglia tra' detti Tartari e' Turchi, e certi Cristiani ch'erano al
            soldo del soldano. A la fine il soldano e sua gente furono sconfitti, e più di XX<hi rend="sup">M</hi> Saracini vi furono tra morti e presi.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come di prima fu cacciata la parte guelfa di Firenze per gli Ghibellini
              e la forza di Federigo imperadore.</p>
          </argument>
          <p>Ne' detti tempi, essendo Federigo in Lombardia, e essendo disposto del titolo dello
            imperio per papa Innocenzio, come detto avemo, in quanto potéo si mise a distruggere in
            Toscana e in Lombardia i fedeli di santa Chiesa in tutte le città ov'ebbe podere. E
            prima cominciò a volere stadichi di tutte le città di Toscana, e tolse de' Ghibellini e
            de' Guelfi, e mandogli a Sa·Miniato del Tedesco; ma ciò fatto, fece lasciare i
            Ghibellini e ritenere i Guelfi, i quali poi abandonati, come poveri pregioni, di
            limosine in Samminiato stettono lungo tempo. E imperciò che la nostra città di Firenze
            in quelli tempi nonn–era delle meno notabili e poderose d'Italia, sì volle in quella
            spandere il suo veleno e fare partorire le maladette parti guelfa e ghibellina, che più
            tempo dinanzi erano incominciate per la morte di messer Bondelmonte, e prima, sì come
            adietro facemmo menzione. Ma bene che poi fossono le dette parti tra' nobili di Firenze,
            e spesso si guerreggiassono tra loro di propie nimistadi, e erano in setta per le dette
            parti e si teneano insieme, e quegli che si chiamavano Guelfi amavano lo stato del papa
            e di santa Chiesa, e quegli che si chiamavano Ghibellini amavano e favoravano lo
            'mperadore e suoi seguaci, ma però il popolo e Comune di Firenze si mantenea in unitade,
            a bene e onore e stato della repubblica. Ma il detto imperadore mandando sodducendo per
            suoi ambasciadori e lettere quegli della casa delli Uberti ch'erano caporali di sua
            parte, e loro seguaci che si chiamavano Ghibellini, ch'elli cacciassono della cittade i
            loro nemici che si chiamavano Guelfi, profferendo loro aiuto de' suoi cavalieri; sì fece
            a' detti cominciare dissensione e battaglia cittadina in Firenze, onde la città si
            cominciò a scominare, e a·ppartirsi i nobili e tutto il popolo, e chi tenea dall'una
            parte, e chi dall'altra; e in più patti della città si combattero più tempo. Intra gli
            altri luoghi, il principale era per gli Uberti alle loro case, ch'erano ov'è oggi il
            gran palagio del popolo: si raunavano co' loro seguaci, e combattiesi, co' Guelfi del
            sesto di San Piero Scheraggio, ond'erano capo quegli dal Bagno, detti Bagnesi, e' Pulci,
            e' Guidalotti, e tutti i seguaci di parte guelfa di quello sesto; e ancora gli Guelfi
            d'Oltrarno su per le pescaie passando, gli venieno a soccorrere quando erano combattuti
            dagli Uberti. L'altra puntaglia era in porte San Piero, ond'erano capo de' Ghibellini i
            Tedaldini, perch'aveano più forti casamenti di palagi e torri, e co·lloro teneano
            Caponsacchi, Lisei, Giuochi, e Abati, e Galigari, e erano le battaglie con quegli della
            casa de' Donati, e con Visdomini, e Pazzi, e Adimari. E l'altra puntaglia era in porte
            del Duomo a la torre di messer Lancia de' cattani da Castiglione, e da Cersino,
            ond'erano capo de' Ghibellini con Agolanti e Bruneleschi, e molti popolari di loro
            parte, contra i Tosinghi, Agli, e Arrigucci. E l'altra punga e battaglia era in San
            Brancazio, ond'erano capo per gli Ghibellini i Lamberti, e Toschi, Amieri, Cipriani, e
            Megliorelli, e con molto seguito di popolo, contra i Tornaquinci, e Vecchietti, e Pigli,
            tutto che parte de' Pigli erano Ghibellini. E' Ghibellini faceano capo in San Brancazio
            a la torre dello Scarafaggio de' Soldanieri; e di quella venne a messer Rustico
            Marignolli, ch'avea la 'nsegna de' Guelfi, cioè il campo bianco e 'l giglio vermiglio,
            uno quadrello nel viso, ond'egli morìo; e il dì che' Guelfi furono cacciati, e innanzi
            che si partissono, armati il vennono a soppellire a San Lorenzo; e partiti i Guelfi, i
            calonaci di San Lorenzo tramutaro il corpo, acciò che' Ghibellini nol disotterrassono e
            facessone strazio, però ch'era uno grande caporale di parte guelfa. E l'altra forza de'
            Ghibellini era in Borgo, ond'erano capo gli Scolari, e Soldanieri, e Guidi, contra i
            Bondelmonti, Giandonati, Bostichi, e Cavalcanti, Scali, e Gianfigliazzi. Oltrarno erano
            tra gli Ubbriachi e' Mannelli (e altri nobili di rinnomo non n'avea, se none di case de'
            popolari), incontro a' Rossi e' Nerli. Avenne che·lle dette battaglie duraro più tempo,
            combattendosi a' serragli, overo isbarre, da una vicinanza ad altra, e alle torri l'una
            a l'altra (che molte n'avea in Firenze in quegli tempi, e alte da C braccia in suso); e
            con manganelle, e altri difici si combatteano insieme di dì e di notte. In questo
            contasto e battaglie Federigo imperadore mandò a Firenze lo re Federigo suo figliuolo
            bastardo, con XVI<hi rend="sup">C</hi> di cavalieri di sua gente tedesca. Sentendo i
            Ghibellini ch'egli erano presso a Firenze, presono vigore, e con più forza e ardire
            pugnando contra i Guelfi, i quali nonn–aveano altro aiuto, né attendeano nullo soccorso,
            perché la Chiesa era a Leone sopra Rodano oltremonti, e la forza di Federigo era troppo
            grande in tutte parti in Italia. E in questo usarono i Ghibellini una maestria di
            guerra, che a casa gli Uberti si raunava il più della forza de' detti Ghibellini, e
            cominciandosi le battaglie ne' sopradetti luoghi, sì andavano tutti insieme a contastare
            i Guelfi, e per questo modo gli vinsono quasi in ogni parte della città, salvo nella
            loro vicinanza contra il serraglio de' Guidalotti e Bagnesi, che più sostennono; e in
            quello luogo si ridussono i Guelfi, e tutta la forza de' Ghibellini contra loro. Alla
            fine veggendosi i Guelfi aspramente menare, e sentendo già la cavalleria di Federigo
            imperadore in Firenze, entrato già lo re Federigo con sua gente la domenica mattina, sì
            si tennero i Guelfi infino al mercolidì vegnente. Allora non potendo più resistere a la
            forza de' Ghibellini, si abandonarono la difenza, e partirsi della città la notte di
            santa Maria Candellara gli anni di Cristo MCCXLVIII. Cacciata la parte guelfa di
            Firenze, i nobili di quella parte si ridussono parte nel castello di Montevarchi in
            Valdarno, e parte nel castello di Capraia; e Pelago, e Ristonchio, e Magnale, infino a
            Cascia per gli Guelfi si tenne, e chiamossi la Lega; e in quelli faceano guerra a la
            cittade e al contado di Firenze. Altri popolani di quella parte si ridussono per lo
            contado a·lloro poderi e di loro amici. I Ghibellini che rimasono in Firenze signori
            colla forza e cavalleria di Federigo imperadore sì riformaro la cittade a·lloro guisa, e
            feciono disfare da XXXVI fortezze de' Guelfi, che palagi e grandi torri, intra le quali
            fu la più nobile quella de' Tosinghi in su Mercato Vecchio, chiamato il Palazzo, alto
            LXXXX braccia, fatto a colonnelli di marmo, e una torre con esso alta CXXX braccia.
            Ancora mostraro i Ghibellini maggiore empiezza, per cagione che i Guelfi faceano di loro
            molto capo a la chiesa di San Giovanni, e tutta la buona gente v'usava la domenica
            mattina, e faceansi i matrimoni. Quando vennero a disfare le torri de' Guelfi, intra
            l'altre una molto grande e bella ch'era in sulla piazza di San Giovanni a l'entrare del
            corso degli Adimari, e chiamavasi la torre del Guardamorto, però che anticamente tutta
            la buona gente che moria si soppelliva a San Giovanni, i Ghibellini faccendo tagliare
            dal piè la detta torre, sì·lla feciono puntellare per modo che, quando si mettesse il
            fuoco a' puntelli, cadesse in su la chiesa di Santo Giovanni; e così fu fatto. Ma come
            piacque a Dio, per reverenza e miracolo del beato Giovanni, la torre, ch'era alta CXX
            braccia, parve manifestamente, quando venne a cadere, ch'ella schifasse la santa chiesa,
            e rivolsesi, e cadde per lo diritto della piazza, onde tutti i Fiorentini si
            maravigliaro, e il popolo ne fu molto allegro. E nota che poi che·lla città di Firenze
            fu rifatta, non v'era disfatta casa niuna, e allora si cominciò la detta maladizione di
            disfarle per gli Ghibellini. E ordinaro che della gente dello 'mperadore ritennero
              VIII<hi rend="sup">C</hi> cavalieri tedeschi al loro soldo, onde fu capitano il conte
            Giordano. Avvenne che infra l'anno medesimo che' Guelfi furono cacciati di Firenze
            quegli ch'erano a Montevarchi furono assaliti da le masnade de' Tedeschi che stavano in
            guernigione nel castello di Gangareta nel mercatale del detto Montevarchi, e di poca
            gente fue aspra battaglia, infino nell'Arno, dagli usciti guelfi di Firenze a' detti
            Tedeschi; a la fine i Tedeschi furono sconfitti, e gran parte di loro furono tra morti e
            presi; e ciò fu dì<gap/>, gli anni di Cristo MCCXLVIII.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come l'oste di Federigo imperadore fu sconfitta da' Parmigiani e dal
              legato del papa.</p>
          </argument>
          <p>In questo tempo Federigo imperadore si puose ad assedio a la città di Parma in
            Lombardia, imperciò ch'erano rubellati dalla sua signoria e teneano colla Chiesa, e
            dentro in Parma era il legato del papa con gente d'arme a cavallo per la Chiesa in loro
            aiuto. Federigo con tutte le sue forze e quelle de' Lombardi v'era intorno, e stettevi
            per più mesi, e giurato aveva di non partirsi mai, se prima non l'avesse; e però avea
            fatto incontro a la detta città di Parma una bastita a modo d'un'altra cittade con
            fossi, e steccati, e torri, e case coperte e murate, a la quale puose nome Vittoria; e
            per lo detto assedio avea molto ristretta la città di Parma, e era sì assottigliata di
            fornimento di vittuaglia, che poco tempo si poteano più tenere, e ciò sapea bene lo
            'mperadore per sue spie; e per la detta cagione quasi gli tenea come gente vinta, e poco
            gli curava. Avenne, come piacque a Dio, che uno giorno lo 'mperadore, per prendere suo
            diletto, si andò in caccia con uccegli e con cani, con certi suoi baroni e famigliari,
            fuori di Vittoria; i cittadini di Parma avendo ciò saputo per loro spie, come gente
            avolontata, ma più come disperata, uscirono tutti fuori di Parma armati, popolo e
            cavalieri, a una ora, e vigorosamente da più parti assaliro la detta bastita di
            Vittoria. La gente dello 'mperadore improvisi, e non con ordine, e con poca guardia,
            come coloro che non curavano i nemici, veggendosi così sùbiti e aspramente assaliti, e
            non essendovi il loro signore, non ebbono nulla difesa, anzi si misono in fugga e
            inn–isconfitta; e sì erano tre cotanti cavalieri e genti a piè che quegli di Parma; ne
            la quale sconfitta molti ne furono presi e morti, e lo 'mperadore medesimo sappiendo la
            novella, con gran vergogna si fuggìo a Chermona; e' Parmigiani presono la detta bastita,
            ove trovarono molto guernimento e vittuaglia, e molte vasellamenta d'argento, e tutto il
            tesoro che·llo 'mperadore aveva in Lombardia, e la corona del detto imperadore, la quale
            i Parmigiani hanno ancora nella sagrestia del loro vescovado, onde furono tutti ricchi;
            e spogliato il detto luogo della preda, vi misero fuoco, e tutto l'abattero, acciò che
            mai non v'avesse segno di cittade, né di bastita; e ciò fu il primo martedì di febbraio,
            gli anni di Cristo MCCXLVIII.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come i Guelfi usciti di Firenze furono presi nel castello di
            Capraia.</p>
          </argument>
          <p>Poco tempo appresso lo 'mperadore si partì di Lombardia, e lasciovvi suo vicario
            generale Enzo re di Sardigna suo figliuolo naturale, con gente assai a cavallo, sopra la
            taglia de' Lombardi, e venne in Toscana, e trovò che·lla parte de' Ghibellini, che
            signoreggiavano la città di Firenze, del mese di marzo s'erano posti ad assedio al
            castello di Capraia, nel quale erano i caporali delle maggiori case de' nobili guelfi
            usciti di Firenze. Lo 'mperadore vegnendo in Toscana, non volle entrare nella città di
            Firenze, né mai v'era entrato, ma se ne guardava, che per suoi aguri, overo detto
            d'alcuno demonio, overo profezia, trovava ch'egli dovea morire in Firenze, onde forte
            temea; ma passò all'oste, e andossene a soggiornare nel castello di Fucecchio, e la
            maggior parte di sua gente lasciò all'asedio di Capraia, il quale castello per forte
            assedio e fallimento di vittuaglia non possendosi più tenere, feciono quegli d'entro
            consiglio di patteggiare, e avrebbono avuto ogni largo patto ch'avessono voluto; ma uno
            calzolaio uscito di Firenze, ch'era stato uno grande anziano, non essendo richesto al
            detto consiglio, isdegnato si fece alla porta, e gridò a quegli dell'oste che·lla terra
            non si potea più tenere; per la qual cosa quegli dell'oste non vollono intendere a
            patteggiare, onde quegli d'entro, come gente morta, s'arrendero a la mercé dello
            imperadore; e ciò fu del mese di maggio, gli anni di Cristo MCCXLVIIII. E' capitani de'
            detti Guelfi era il conte Ridolfo di Capraia e messer Rinieri Zingane de' Bondelmonti; e
            rapresentati a Fucecchio allo 'mperadore, tutti gli ne menò seco pregioni in Puglia, e
            poi per lettere a ambasciadori mandatigli per gli Ghibellini di Firenze, a tutti quegli
            delle gran case nobili di Firenze fece trarre gli occhi, e poi mazzerare in mare, salvo
            messer Rinieri Zingane: perché 'l trovò savio e magnanimo no·llo volle fare morire, ma
            fecelo abacinare degli occhi, e poi in su l'isola di Montecristo come religioso finì sua
            vita. E 'l sopradetto calzolaio da quegli di fuori fu guarentito, il quale, tornati poi
            i Guelfi in Firenze, egli vi ritornò, e riconosciuto in parlamento, a grido di popolo fu
            lapidato, e vilmente per gli fanciulli strascinato per la terra, e gittato a' fossi.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come il re Luis di Francia fue sconfitto e preso da' Saracini a la
              Monsura in Egitto.</p>
          </argument>
          <p>Nel detto tempo essendo il buono Luis re di Francia andato oltremare con grande stuolo
            e passaggio di navilio, e in sua compagnia Ruberto conte d'Artese e Carlo conte d'Angiò
            suoi fratelli, con tutta la baronia di Francia, puosono in Egitto con allegro
            cominciamento, ma con tristo fine; che nella loro venuta ebbono di presente la città di
            Dammiata, e poi volendo andare per forza d'arme al Caro e Babbillonia d'Egitto, ov'era
            il soldano e tutto suo podere, come furono al luogo detto la Monsura, avendo avute più
            battaglie e assalti da Saracini, e di tutte essendo vincitori i Franceschi, il soldano
            conoscendo ch'egli erano in quella parte ch'a·llui piaceva, maestrevolmente fece rompere
            in più parti gli argini del fiume del Calice, ch'esce dal fiume del Nilo, i quali argini
            sono a modo di quelli che sono sopra il fiume del Po in Lombardia; e rotti i detti
            argini, il fiume che soprasta alle pianure d'Egitto incontanente allagò tutto il piano
            dov'era l'oste de' Franceschi per tale modo che molti n'anegaro, e non potevano andare a
            neuno salvamento, né riconoscere via o cammino, né avere mercato né vittuaglia; onde
            gran parte dell'oste chi morì di fame e chi affogò in acqua, e tutti i loro cavalli e
            bestiame moriro. Per la qual cosa di nicessità quegli che scampati erano s'arendero a
            pregioni al soldano e a' Saracini, e fu preso il detto re Luis e Carlo conte d'Angiò suo
            fratello con molti baroni; e morìvi Ruberto conte d'Artese. Ma come piacque a Dio, avuti
            i Cristiani la detta aversità, il detto Luis e' suoi baroni tosto trovarono pace e
            redenzione da' Saracini, ché rendendo la città di Dammiata, e pagando CC<hi rend="sup">M</hi> di parigini furono liberi; ma Carlo si fuggì colla guardia ch'avea nome
            Ferzacata. La detta scofitta fue a dì XXVII di marzo, gli anni di Cristo MCCL. E come lo
            re Luis e gli suoi baroni furono ricomperati, e pagata la detta moneta, si tornarono in
            ponente; e per ricordanza della detta presura, acciò che vendetta ne fosse fatta o per
            Luis o per li suoi, lo re Luis fece fare nella moneta del tornese grosso dal lato della
            pila le bove da pregioni. E nota che quando questa novella venne in Firenze,
            signoreggiando i Ghibellini, ne feciono festa e falò, secondo che si dice. Lasceremo a
            parlare de' Franceschi, e torneremo a nostra materia, a dire de' fatti di Firenze, e di
            Federigo imperadore, e della sua fine.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come lo re Enzo figliuolo di Federigo imperadore fue sconfitto e preso
              da' Bolognesi.</p>
          </argument>
          <p>Negli anni di Cristo MCCL, del mese di maggio, lo re Enzo figliuolo di Federigo
            imperadore, essendo rimaso generale vicario e capitano della taglia in Lombardia, venne
            ad oste sopra la città di Bologna, i quali si teneano colla Chiesa di Roma, ed eravi il
            legato del papa con gente d'arme al soldo della Chiesa. I Bolognesi uscirono fuori
            vigorosamente, popolo e cavalieri, incontra il detto re Enzo, e combattersi co·llui, e
            sconfissollo e presollo nella detta battaglia con molta di sua gente, e lui misono in
            carcere in una gabbia di ferro, e in quella con grande misagio finì sua vita a grande
            dolore.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come certi Ghibellini di Firenze furono sconfitti nel borgo di Fegghine
              dagli usciti guelfi</p>
          </argument>
          <p>Per la partita che·llo 'mperadore fece di Toscana, e per la sconfitta ch'ebbe lo re
            Enzo da' Bolognesi, come detto avemo, la forza dello 'mperio cominciò alquanto a calare
            in Toscana e in Lombardia; e quegli che teneano parte guelfa e della Chiesa cominciarono
            a prendere forza e vigore. Avenne che essendo il vicario dello 'mperadore co' Fiorentini
            ghibellini ad assedio al castello d'Ostina in Valdarno, il quale gli usciti guelfi di
            Firenze aveano rubellato, e essendo grande parte de la detta oste nel borgo di Fegghine
            per guardia, acciò che' Guelfi ch'erano co·lloro amistade in Montevarchi raunati non
            potessono venire a soccorrere il detto castello d'Ostina, i detti Guelfi partendosi di
            Montevarchi la notte di santo Matteo di settembre, gli anni di Cristo MCCL, vennero e
            entraro ne' detti borghi di Fegghine, e subitamente assalendo la detta gente, per la
            notte ch'era, e sùbito assalto, sanza nulla difenza furono sconfitti, e la maggiore
            parte morti e presi per le case; e la mattina vegnente si levò l'oste villanamente da
            Ostina, e tornò in Firenze.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come in Firenze si fece il primo popolo per riparare le forze e le
              'ngiurie che facieno i Ghibellini.</p>
          </argument>
          <p>Tornata la detta oste in Firenze, si ebbe infra' cittadini grande ripitio, imperciò che
            i Ghibellini che signoreggiavano la terra gravavano il popolo d'incomportabili gravezze,
            libbre e imposte; e con poco frutto, che' Guelfi erano già isparti per lo contado di
            Firenze, e teneano molte castella, e faceano guerra alla cittade, e oltre a·cciò quegli
            della casa degli Uberti e tutti gli altri nobili ghibellini tiranneggiavano il popolo di
            gravi torsioni e forze e ingiurie. Per la qual cosa i buoni uomini di Firenze raunandosi
            insieme a romore, e feciono loro capo a la chiesa di San Firenze; e poi per la forza
            degli Uberti non v'ardiro a stare, sì n'andarono a stare a la chiesa de' frati minori a
            Santa Croce, e ivi stando armati, non s'ardivano di tornare a·lloro case, acciò che
            dagli Uberti e gli altri nobili, avendo lasciate l'arme, non fossono rotti, e da le
            signorie condannati. Sì n'andaro armati alle case delli Anchioni da San Lorenzo,
            ch'erano molto forti, e qui armati durando, co·lloro forza feciono XXXVI caporali di
            popolo, e levarono la signoria a la podestà ch'allora era in Firenze, e tutti gli
            uficiali rimossono. E ciò fatto, sanza contasto sì ordinarono e feciono popolo con certi
            nuovi ordini e statuti, e elessono capitano di popolo messer Uberto da Lucca; e fu il
            primo capitano di Firenze; e feciono XII anziani di popolo, due per ciascuno sesto, i
            quali guidavano il popolo e consigliavano il detto capitano, e ricogliensi nelle case
            della Badia sopra la porta che vae a Santa Margherita, e tornavansi alle loro case a
            mangiare e a dormire. E ciò fu fatto a dì XX d'ottobre, gli anni di Cristo MCCL, e in
            quello dì si diedono per lo detto capitano XX gonfaloni per lo popolo a certi caporali
            partiti per compagnie d'arme e per vicinanze, e a più popoli insieme, acciò che quando
            bisognasse, ciascuno dovesse trarre armato al gonfalone della sua compagnia, e poi co'
            detti gonfaloni trarre al detto capitano del popolo. E feciono fare una campana, la
            quale tenea il detto capitano in su la torre del Leone; e 'l gonfalone principale del
            popolo, ch'avea il capitano, era dimezzata bianca e vermiglia. Le 'nsegne de' detti
            gonfaloni erano queste: nel sesto d'Oltrarno, il primo si era il campo vermiglio e la
            scala bianca; il secondo, il campo bianco con una ferza nera; il terzo, il campo azzurro
            iv'entro una piazza bianca con nicchi vermigli; il quarto, il campo rosso con uno
            dragone verde. Nel sesto di San Piero Scheraggio, il primo fu il campo azzurro e uno
            carroccio giallo, overo a oro; il secondo, il campo giallo con uno toro nero; il terzo,
            il campo bianco con uno leone rampante nero; il quarto, era pezza gagliarda, cioè a
            liste a traverso bianche e nere: questa era di San Pulinari. Nel sesto di Borgo, il
            primo era il campo giallo e una vipera, overo serpe verde; il secondo, il campo bianco e
            una aguglia nera; il terzo, il campo verde con uno cavallo isfrenato covertato a bianco
            e a croce rossa. Nel sesto di San Brancazio, il primo, il campo verde con uno leone
            naturale rampante; il secondo, il campo bianco con uno leone rampante rosso; il terzo,
            il campo azzurro con uno leone rampante bianco. In porte del Duomo, il primo, il campo
            azzurro con uno leone a oro; il secondo, il campo giallo con uno drago verde; il terzo,
            il campo bianco con uno leone rampante azzurro incoronato. Nel sesto di porte San Piero,
            il primo, il campo giallo con due chiavi rosse; il secondo, a ruote acerchiate bianche e
            nere; il terzo, il di sotto a vai e di sopra rosso. E come ordinò il detto popolo le
            'nsegne e gonfaloni in città, così fece in contado a tutti i pivieri il suo ch'erano
            LXXXXVI; e ordinargli a leghe, acciò che·ll'una atasse l'altra, e venissero a città e in
            oste quando bisognasse. Per questo modo s'ordinò il popolo vecchio di Firenze, e per più
            fortezza di popolo ordinaro e cominciaro a fare il palagio il quale è di dietro a la
            Badia, e in su la piazza di San Pulinari, cioè quello ch'è di pietre conce colla torre;
            ché prima non avea palagio di Comune in Firenze, anzi stava la signoria ora in una parte
            de la città e ora in altra. E come il popolo ebbe presa signoria e stato, sì ordinaro
            per più fortezza di popolo che tutte le torri di Firenze, che ce n'avea grande quantità
            alte CXX braccia, si tagliassono e tornassono alla misura di L braccia e non più, e così
            fu fatto; e delle pietre si murò poi la città oltrarno.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Delle insegne per guerra ch'usava il Comune di Firenze.</p>
          </argument>
          <p>Poi ch'avemo detto de' gonfaloni e insegne del popolo, è convenevole che facciamo
            menzione di quelle de' cavalieri e della guerra, e come i sesti andavano per ordine
            nell'osti. La 'nsegna della cavalleria del sesto d'Oltrarno era tutta bianca; quella di
            San Piero Scheraggio a traverso nera e gialla, e ancora oggi l'usano i cavalieri in loro
            sopransegne ad armeggiare; quello di Borgo addogato per lungo bianco e azzurro; quello
            di San Brancazio tutto vermiglio; quello di porte del Duomo era<gap/> ; quello di porte
            San Piero era tutto giallo. Le 'nsegne dell'oste erano le prime del Comune dimezzate
            bianche e vermiglie: queste aveva la podestà. Quelle della posta dell'oste e guardia del
            carroccio erano due, l'uno campo bianco e croce piccola rossa, l'altro per contrario
            campo rosso e croce bianca. Quello del mercato era<gap/> ; quelle de' balestrieri erano
            due, l'una il campo bianco, e l'altra vermiglio, in ciascuno il balestro; e per simile
            modo quelle de' pavesari, l'uno gonfalone bianco col pavese vermiglio e il giglio
            bianco, e l'altro rosso col pavese bianco e 'l giglio rosso; e quegli degli arcadori
            l'uno bianco e l'altro rosso, iv'entro gli archi; quello della salmeria era bianco col
            mulo nero; e quello de' ribaldi bianco co' ribaldi dipinti in gualdana e giucando.
            Queste insegne de' cavalieri e dell'oste si davano sempre il dì di Pentecosta ne la
            piazza di Mercato Nuovo, e per antico così ordinate, e davansi a' nobili e popolani
            possenti per la podestà. I sesti quando andavano tre insieme, era ordinato Oltrarno
            Borgo, e San Brancazio, e gli altri tre insieme: e quando andavano a due sesti insieme,
            andava Oltrarno e San Brancazio, San Piero Scheraggio e Borgo, porte del Duomo e porte
            San Piero; e questo ordine fu molto antico. Lasceremo degli ordini di Firenze, e diremo
            della morte di Federigo imperadore, che molto fu utole e bisognevole a santa Chiesa, e
            al nostro Comune.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come lo 'mperadore Federigo morì a Firenzuola in Puglia.</p>
          </argument>
          <p>Nel detto anno MCCL, essendo Federigo imperadore in Puglia nella città di Fiorenzuola a
            l'uscita d'Abruzzi, si amalò forte, e già del suo aguro non si seppe guardare, che
            trovava che dovea morire in Firenze, e come dicemmo adietro, per la detta cagione mai
            non volle entrare in Firenze, né in Faenza; ma male seppe interpetrare la parola mendace
            del dimonio, che gli disse si guardasse che morrebbe in Firenze, e elli non si guardò di
            Fiorenzuola. Avenne che agravando de la detta malatia, essendo co·llui uno suo figliuolo
            bastardo ch'avea nome Manfredi, disiderando d'avere il tesoro di Federigo suo padre, e
            la signoria del Regno e di Cicilia, e temendo che Federigo di quella malatia non
            iscampasse o facesse testamento, concordandosi col suo segreto ciamberlano,
            promettendoli molti doni e signoria, con uno pimaccio che a Federigo puose il detto
            Manfredi in su la bocca, sì·ll'afogò; e per lo detto modo morì il detto Federigo
            disposto dello 'mperio e scomunicato da santa Chiesa, sanza penitenzia, o nullo
            sagramento di santa Chiesa. E per questo potemo notare la parola che Cristo disse nel
            Vangelio: «Voi morrete nelle peccata vostre»; che così avenne a Federigo, il quale fu
            così nimico di santa Chiesa, ch'egli fece morire la moglie e Arrigo re suo figliuolo,
            e<gap/> e videsi sconfitto e preso Enzo suo figliuolo, e egli dal suo figliuolo Manfredi
            vilmente morto e sanza penitenza; e ciò fu il dì di santa Lucia di dicembre, gli anni
            detti MCCL. E lui morto, Manfredi detto prese la guardia del reame e tutto il tesoro, e
            'l corpo di Federigo fece portare e soppellire nobilemente alla chiesa di Monreale di
            sopra a la città di Palermo in Cicilia, e a la sua sepultura volendo scrivere molte
            parole di sua grandezza e podere, e grandi cose fatte per lui, uno cherico Trottano fece
            questi brievi versi, i quali piacquero molto a Manfredi e agli altri baroni, e fecegli
            intagliare nella detta sepultura, gli quali diceano:</p>
          <q direct="unspecified" rend="block">
            <lg type="non-definito">
              <l lang="lat">Si probitas, sensus, virtutum gratia, census,</l>
              <l lang="lat">Nobilitas orti possint resistere morti,</l>
              <l lang="lat">Non foret extintus Federicus qui iacet intus.</l>
            </lg>
          </q>
          <p>E nota che in quello tempo che lo 'mperadore Federigo morìo avea mandato in Toscana per
            tutti gli stadichi di Guelfi per fargli morire; e andando in Puglia, quando furono in
            Maremma, seppono novelle della morte di Federigo, le guardie per paura gli lasciarono; i
            quali ricoverarono in Campiglia, e di là tornarono a Firenze e nell'altre terre di
            Toscana molto poveri e bisognosi.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come il popolo di Firenze rimisono per pace i Guelfi in Firenze.</p>
          </argument>
          <p>La notte medesima che morì Federigo imperadore morì il podestà che per lui era in
            Firenze, ch'avea nome messer Rinieri da Montemerlo, che dormendo nel letto suo gli cadde
            adosso una volta ch'era sopra la camera, e ciò fu in casa gli Abati. E ciò fu bene
            segnale che nella città di Firenze dovea morire la sua signoria, e così avenne assai
            tosto; ché essendo levato popolo in Firenze per le forze e oltraggi de' nobili
            ghibellini, come avemo detto adietro, e vegnendo in Firenze novelle de la morte del
            detto Federigo, pochi giorni appresso, il popolo di Firenze rappellò e rimisono in
            Firenze la parte de' Guelfi che fuori n'erano cacciati, faccendo loro fare pace co'
            Ghibellini; e ciò fu a dì VII di gennaio, gli anni di Cristo MCCL.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come al tempo del detto popolo i Fiorentini sconfissono i Pistolesi, e
              poi cacciarono certe case di Ghibellini di Firenze.</p>
          </argument>
          <p>Molto esultò la parte della Chiesa e parte guelfa per tutta Italia e per la morte dello
            'mperadore, e la parte d'imperio e ghibellina abassò, imperciò che papa Innocenzo tornò
            d'oltre i monti colla corte a Roma, favorando i fedeli della Chiesa. Avenne che del mese
            di luglio, gli anni di Cristo MCCLI, il popolo e Comune di Firenze feciono oste a la
            città di Pistoia, ch'erano loro ribelli, e combattero co' detti Pistolesi, e
            sconfissongli a Monte Robbolini con grande danno de' morti e de' presi de' Pistolesi. E
            allora era podestà di Firenze messer Uberto da Mandella di Milano. E per cagione che la
            maggiore parte delle case de' Ghibellini di Firenze non piacea la signoria del popolo,
            perché parea loro che favorassono più ch'a·lloro non piacea i Guelfi, e per lo passato
            tempo erano usi di fare le forze e tiranneggiare per la baldanza dello 'mperadore, sì
            non vollono seguire il popolo né 'l Comune a la detta oste sopra Pistoia; anzi in detto
            e in fatto la contradiaro per animosità di parte, imperciò che Pistoia in quelli tempi
            si reggea a parte ghibellina; per la quale cagione e sospetto, tornata l'oste da Pistoia
            vittoriosamente, le dette case de' Ghibellini di Firenze furono cacciati e mandati fuori
            della città per lo popolo di Firenze il detto mese di luglio MCCLI. E cacciati i
            caporali de' Ghibellini di Firenze, il popolo e gli Guelfi che dimoraro a la signoria di
            Firenze si mutaro l'arme del Comune di Firenze; e dove anticamente si portava il campo
            rosso e 'l giglio bianco, si feciono per contradio il campo bianco e 'l giglio rosso, e'
            Ghibellini si ritennero la prima insegna; ma·lla insegna antica del Comune dimezzata
            bianca e rossa, cioè lo stendale ch'andava nell'osti in sul carroccio, non si mutò mai.
            Lasceremo alquanto de' fatti de' Fiorentini, e diremo alquanto della venuta del re
            Currado figliuolo dello 'mperadore Federigo.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come lo re Currado figliuolo di Federigo imperadore venne d'Alamagna in
              Puglia, e ebbe la segnoria del reame di Cicilia, e come morì.</p>
          </argument>
          <p>Come il re Currado d'Alamagna seppe la morte dello 'mperadore Federigo suo padre,
            s'aparecchiò con grande compagnia per passare in Puglia e in Cicilia, per possedere il
            detto Regno, del quale Manfredi suo fratello bastardo s'era fatto vicario generale e
            signoreggiava tutto, salvo la città di Napoli e di Capova, i quali s'erano rubellati per
            la morte di Federigo, e tornati a l'ubbidenza della Chiesa. E per cagione della morte
            del detto Federigo molte cittadi di Lombardia e di Toscana aveano fatta mutazione, e
            tornate all'obedienza della Chiesa. Non si volle il detto Currado mettere a passare per
            terra, ma lui arrivato nella Marca di Trevigi, fece co' Viniziani apparecchiare grande
            navilio, e di là per mare con tutta sua gente arrivò in Puglia gli anni di Cristo MCCLI.
            E con tutto che Manfredi fosse cruccioso della sua venuta, perché intendea a esser
            signore del detto Regno, a Currado suo fratello fece grande accoglienza, rendendogli
            molto onore e reverenza. E come fue in Puglia, sì fece oste sopra la città di Napoli, la
            quale prima da Manfredi prenze di Salerno per V volte era stata osteggiata e assediata,
            e no·ll'avea potuta vincere, ma Currado con sua grande oste per lungo assedio ebbe la
            cittade, salvi le persone e la terra. Ma Currado non attenne loro i patti, ma come fu in
            Napoli sì fece disfare le mura e tutte le fortezze di Napoli; e simigliantemente fece a
            la città di Capova che s'era rubellata, e in poco di tempo tutto il Regno recò sotto la
            sua signoria, abbattendo ogni ribello, o che fosse amico o seguace di santa Chiesa; e
            non solamente i laici, ma i religiosi e le sacre persone, fece morire per tormenti,
            rubando le chiese, e abbattendo chi non era della sua obbedienza, e promovendo i
            benefici, come fosse papa, sì che se Federigo suo padre fue persecutore di santa Chiesa,
            questo Currado, se fosse vivuto lungamente, sarebbe stato peggiore. Ma come piacque a
            Dio, poco appresso infermò di grande malatia, ma non però mortale, e faccendosi curare a
            medici fisiziani, Manfredi suo fratello, per rimanere signore, il fece a' detti medici
            per moneta e gran promesse avelenare in uno cristeo, e per tale sentenzia di Dio, per
            opera del fratello, di tale morte morìo sanza penitenzia e scomunicato gli anni di
            Cristo MCCLII. E di lui rimase in Alamagna uno picciolo figliuolo ch'ebbe nome
            Curradino, nato per madre della figlia del duca di Baviera.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come Manfredi figliuolo naturale di Federigo prese la signoria del
              regno di Cicilia e di Puglia, e fecesi coronare re.</p>
          </argument>
          <p>Morto Currado detto re della Magna, Manfredi rimase signore e balio di Cicilia e del
            Regno, con tutto che per la morte di Currado alquante terre del Regno si rubellassono, e
            papa Innocenzo quarto con grande oste della Chiesa si mise nel Regno per racquistare la
            terra che tenea Manfredi contra volontà della Chiesa, e sì come scomunicato. E come la
            detta oste della Chiesa fu entrata nel Regno, tutte le città e castella infino a Napoli
            s'arendero al detto papa; ma poco lui dimorato in Napoli, infermò e passò di questa vita
            gli anni di Cristo MCCLII, e nella città di Napoli fue soppellito. E per la morte del
            detto papa, e per la vacazione che dopo lui ebbe la Chiesa, che più di due anni stette
            sanza pastori, Manfredi racquistò tutto il Regno, e crebbe molto la sua forza e lungi e
            appresso; e con grande studio s'intendea con tutte le città d'Italia, ch'erano
            Ghibellini e fedeli dello imperio, e aiutavagli co' suoi cavalieri tedeschi, faccendo
            co·lloro taglia e compagnia in Toscana e in Lombardia. E quando il detto Manfredi si
            vide in gloria e inn–istato, si pensò di farsi fare re di Cicilia e di Puglia, e perché
            ciò gli venisse fatto, si recò ad amici con ispendio, e doni, e promesse, e ufici, i
            maggiori baroni de·Regno. E sappiendo come del re Currado suo fratello era rimaso uno
            suo figliuolo chiamato Curradino, il quale per ragione era diritto erede del reame di
            Cicilia, e era in Alamagna a la guardia della madre, sì si pensò una frodolente malizia
            per esser re, ch'elli raunò tutti i baroni del Regno, e propuose loro quello ch'avesse
            a·ffare della signoria, con ciò fosse cosa che elli avesse novelle come il suo nipote
            Curradino era grave infermo, e da non potere mai reggere reame; onde per gli suoi baroni
            fue consigliato che mandasse suoi ambasciadori in Alamagna a sapere dello stato di
            Curradino, e se fosse morto o infermo. Infino allora consigliavano che Manfredi fosse
            fatto re. A·cciò s'accordò Manfredi, come colui che tutto avea ordinato fittiziamente, e
            mandati i detti ambasciadori a Curradino e a la madre con ricchi presenti e grandi
            proferte. I quali ambasciadori giunti in Soavia, trovarono il garzone che la madre ne
            facea gran guardia, e co·llui tenea più altri fanciulli di gentili uomini vestiti di sua
            roba: dimandando i detti ambasciadori Curradino, la madre temendo di Manfredi, sì mostrò
            loro uno de' detti fanciulli. E quegli con ricchi presenti gli feciono doni e
            reverenzia, intra' quali doni furono de' confetti di Puglia avelenati, e quello garzone
            prendendone, tosto morìo. Eglino credendo Curradino avere morto di veleno, si partirono
            d'Alamagna, e come furono tornati in Vinegia, feciono fare alla loro galea vele di panno
            nero e tutti gli arredi neri, e eglino si vestiro a nero; e sì come giunsono in Puglia
            feciono sembiante di grande dolore, sì come da Manfredi erano amaestrati. E rapportato a
            Manfredi e a' baroni tedeschi del Regno come Curradino era morto, e fatto per Manfredi
            sembiante di grande corrotto, a grido de' suoi amici e di tutto il popolo, sì come avea
            ordinato, fu eletto re di Cicilla e di Puglia, e a Monreale in Cicilia si fece coronare
            gli anni di Cristo MCCLV.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">De la guerra che fu tra papa Allessandro e lo re Manfredi.</p>
          </argument>
          <p>Dopo la morte di papa Innocenzo e della sua vacazione fu eletto papa Allessandro
            quarto, nato della città d'Alagna di Campagna, gli anni di Cristo MCCLV, e sedette nel
            papato anni VII, mesi, e dì. Il qual papa Allessandro avendo inteso come Manfredi s'era
            coronato re di Cicilia contra la volontà di santa Chiesa, per lo detto papa fu richesto
            Manfredi che lasciasse la signoria del Regno e di Cicilia, il quale non volle intendere
            né ubidire; per la qual cosa il detto papa prima lo scomunicò e privò. E poi mandò
            contro a·llui Otto cardinale legato con grande oste della Chiesa, e prese molte terre
            della marina di Puglia, ciò fu la città di Sipanto, e il Monte Santagnolo, e Barletta, e
            Bari, infino a Otranto in Calavra; ma poi la detta oste per la morte del detto legato
            tornò in vano, e Manfredi riprese e racquistò tutto; e ciò fu gli anni di Cristo MCCLVI.
            Il detto re Manfredi fue nato per madre d'una bella donna de' marchesi Lancia di
            Lombardia, con cui lo 'mperadore ebbe affare; e fu bello del corpo, e come il padre, e
            più, dissoluto in ogni lussuria; sonatore e cantatore era, volentieri si vedea intorno
            giocolari e uomini di corte, e belle concubine, e sempre si vestìo di drappi verdi;
            molto fue largo e cortese e di buon'aire, sì ch'egli era molto amato e grazioso; ma
            tutta sua vita fue epicuria, non curando quasi Idio né santi, se non al diletto del
            corpo. Nimico fu di santa Chiesa, e di cherici e de' religiosi, occupando le chiese,
            come il suo padre e più; ricco signore fu, sì del tesoro che gli rimase dello 'mperadore
            e del re Currado suo fratello, e per lo suo regno ch'era largo e fruttuoso. E egli,
            mentre che vivette, con tutte le guerre ch'ebbe colla Chiesa, il tenne in buono stato,
            sì che 'l montò molto di ricchezze e in podere per mare e per terra. Per moglie ebbe la
            figliuola del dispoto di Romania, ond'ebbe figliuoli e figliuole. L'arme che prese e
            portò fue quella dello 'mperio, salvo ove lo 'mperadore suo padre portò il campo ad oro
            e l'aguglia nera, egli portò il campo d'argento e l'aguglia nera. Questo Manfredi fece
            disfare la città di Sipanto in Puglia, perché per gli paduli che l'erano intorno non era
            sana, e non avea porto; e di quelli cittadini fece ivi presso a due miglia, in su la
            roccia e in luogo d'avere buono porto, fece fondare una terra, la quale per suo nome la
            fece chiamare Manfredonia, la quale ha oggi il migliore porto che sia da Vinegia a
            Brandizio. E di quella terra fue Manfredi Bonetta, conte camerlingo del detto re
            Manfredi, uomo di gran diletto, sonatore e cantatore, il quale per sua memoria fece fare
            la grande campana di Manfredonia, la qual è la più grande che si truovi di larghezza, e
            per la sua grandezza non può sonare. Lasceremo alquanto a parlare di Manfredi infino che
            luogo e tempo sarà, e torneremo ove lasciammo adietro a nostra materia de' fatti di
            Firenze, e di Toscana, e di Lombardia, con tutto ch'assai si mischiaro co' fatti del
            detto re Manfredi in più cose.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come i Fiorentini sconfissono gli Ubaldini in Mugello.</p>
          </argument>
          <p>Negli anni di Cristo MCCLI i signori della casa degli Ubaldini co·lloro amistadi di
            Ghibellini e di Romagnuoli aveano fatta gran raunanza in Mugello per fare oste a Monte
            Accianico, che ancora non era loro. I Fiorentini vi cavalcaro, e sconfissono i detti
            Ubaldini con gran danno di loro e di loro amistà.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come i Fiorentini presono Montaia, e misono in isconfitta le masnade
              de' Sanesi e de' Pisani.</p>
          </argument>
          <p>Nel detto anno essendo i Ghibellini usciti di Firenze entrati con masnade di Tedeschi,
            e rubellato al Comune di Firenze il castello di Montaia in Valdarno, e cavalcatovi i
            cavalieri delle quattro sestora di Firenze, che v'erano andati per porvi l'oste, i
            Ghibellini colla forza delle masnade de' Tedeschi non lasciarono acampare i Fiorentini,
            ma da' detti Ghibellini e Tedeschi furono rotti e cacciati. Per la qual cosa i
            Fiorentini per comune, popolo e cavalieri, co' Lucchesi e loro amistade del mese di
            gennaio v'andaro ad oste, e non lasciarono per lo forte tempo e grandissime nevi
            ch'erano allora che non tenessono l'assedio intorno intorno al castello, per modo che
            non vi potea entrare né uscire persona, gittandovi dentro più difici. Al soccorso del
            detto castello vennoro le masnade de' cavalieri di Siena e di Pisa, con popolo assai del
            contado di Siena, che allora si teneano a parte ghibellina; per la qual venuta de'
            Sanesi e de' Pisani si ricominciò la guerra da·lloro a' Fiorentini. E loro venuti, colle
            loro forze si puosono a campo a la badia a Coltobuono presso a Montaia a uno miglio. I
            Fiorentini ordinati i loro battifolli intorno al castello di pedoni e di buone guardie,
            la cavalleria di Firenze con certi pedoni eletti lasciarono l'assedio, e francamente
            s'adirizzaro contro a' Pisani e' Sanesi per combattere, non lasciando per le nevi né per
            la salita del poggio. Veggendo ciò i nimici, sanza attendere i Fiorentini si fuggiro
            vilmente in isconfitta con grande danno di loro e di loro arnesi; e veggendo ciò quegli
            del castello, s'arendero a pregioni, i quali tutti ne furono menati legati in Firenze, e
            'l castello disfatto e abattuto; e ciò fu del detto mese di gennaio, essendo podestà di
            Firenze messere Filippo degli Ugoni da Brescia.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come i Fiorentini presono Tizzano e poi sconfissono i Pisani al Ponte
              ad Era, avendo i Pisani sconfitti i Lucchesi.</p>
          </argument>
          <p>Nel detto anno MCCLII i Fiorentini andaro per comune ad oste a Pistoia, e guastarla
            intorno, e puosono l'assedio al loro castello di Tizzano, e ebbollo a patti a dì XXIIII
            di giugno nel detto anno. E essendo la detta oste de' Fiorentini a Tizzano, ebbono
            novelle come i Pisani coll'aiuto de' Sanesi aveano sconfitti i Lucchesi a Montetopoli;
            incontanente compiero i patti e ebbono il castello, e si levaro da oste, e passaro in
            Valdarno per seguire i Pisani e loro oste, i quali sopragiunsono al Ponte ad Era, e
            quivi ebbe grande battaglia. A la fine i Pisani furono sconfitti, e' Lucchesi, che gli
            aveano legati pregioni, legaro e presono i Pisani, e la caccia fu infino a la badia a
            San Savino presso a Pisa a tre miglia, onde molti ne furono morti de' Pisani e de'
            Sanesi, e presi più di III<hi rend="sup">M</hi>, i quali ne vennero legati a Firenze,
            sanza quegli che ne menarono i Lucchesi; e fu presa la podestà di Pisa, ch'avea nome
            messer Angiolo di Roma. E ciò fu al tempo ch'era podestà di Firenze messere Filippo
            delli Ugoni di Brescia, il primo dì del mese di luglio nel detto anno MCCLII.</p>
        </div2>
        <div2 type="capitolo">
          <head>L</head>
          <argument>
            <p rend="italic">Come fu fatto il ponte a Santa Trinita.</p>
          </argument>
          <p>In questo tempo essendo la città di Firenze per la signoria del popolo in felice stato,
            si fece il ponte sopra l'Arno di Santa Trinita a casa i Frescobaldi oltrarno; e in ciò
            adoperò molto il procaccio di Lamberto Frescobaldi, il quale era nel popolo grande
            anziano, ed egli e' suoi venuti in grande stato e ricchezza.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come i Fiorentini presono il castello di Fegghine.</p>
          </argument>
          <p>Nel detto tempo, essendo gli usciti ghibellini di Firenze col conte Guido Novello della
            casa de' conti Guidi e ritratti nel castello di Fegghine, il quale era molto forte, e
            rubellatolo al Comune di Firenze, essendo l'oste de' Fiorentini fuori sopra i Pisani,
            come detto è di sopra, tornata la detta oste vittoriosamente in Firenze, incontanente
            sanza soggiorno andarono e puosonsi ad oste a Fegghine, e a quella dirizzarono difici, e
            diedonvi aspre battaglie; alla fine s'arendero a patti d'andarne sani e salvi il conte
            co' forestieri, e' Ghibellini usciti di tornare in Firenze per pace; e ciò fu perché più
            casati guelfi ch'erano terrazzani di Fegghine, non piacendo loro la signoria de'
            Ghibellini, cercaro il detto trattato. E chi disse che quegli della casa de' Franzesi,
            per moneta ch'ebbono da' Fiorentini, aveano ordinato di dare loro il castello; per la
            qual cosa il conte e gli usciti di Firenze vennero a' detti patti. E partitone il conte
            e sua gente, la terra fue contra' patti rubata e arsa e abattuta; e ciò fu alla signoria
            del detto messer Filippo degli Ugoni, del mese d'agosto gli anni di Cristo MCCLII.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come i Sanesi furono sconfitti da' Fiorentini a Monte Alcino.</p>
          </argument>
          <p>Nel detto tempo, essendo l'oste de' Fiorentini a Fegghine, i Sanesi andarono ad oste a
            Monte Alcino, il qual era raccomandato del Comune di Firenze per gli patti della pace
            tra' Fiorentini e' Sanesi, e molto aveano istretto il castello con battaglie e difici; e
            ciò sentendo i Fiorentini, incontanente v'andarono al soccorso, e combattero co' Sanesi,
            e sconfissongli, e molti ne furono morti e presi, e per gli Fiorentini fue guernito
            Monte Alcino; ed era podestà di Firenze il detto messer Filippo degli Ugoni; ciò fu gli
            anni di Cristo MCCLII del mese di settembre. E tornaro in Firenze con grande vittoria di
            più battaglie di campo, vinte e più terre e castella; ma a quello tempo i Fiorentini
            erano uniti per lo buono popolo, e andavano in persona a cavallo e a piè nell'osti, e
            con cuore e con franchezza, sicché di tutte patti bene aventurosamente in questo anno
            recarono triunfo e vittoria in Firenze.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Come di prima si feciono in Firenze i fiorini dell'oro.</p>
          </argument>
          <p>Tornata e riposata l'oste de' Fiorentini colle vittorie dette dinanzi, la cittade montò
            molto inn–istato e in ricchezze e signoria, e in gran tranquillo: per la qual cosa i
            mercatanti di Firenze, per onore del Comune, ordinaro col popolo e comune che·ssi
            battesse moneta d'oro in Firenze; e eglino promisono di fornire la moneta d'oro, che in
            prima battea moneta d'ariento da danari XII l'uno. E allora si cominciò la buona moneta
            d'oro fine di XXIIII carati, che si chiamano fiorini d'oro, e contavasi l'uno soldi XX;
            e ciò fu al tempo del detto messere Filippo degli Ugoni di Brescia, del mese di novembre
            gli anni di Cristo MCCLII. I quali fiorini, gli otto pesavano una oncia, e dall'uno lato
            era la 'mpronta del giglio, e dall'altro il san Giovanni. Per cagione della detta nuova
            moneta del fiorino d'oro, sì·cci acadde una bella novelletta, e da dovere notare.
            Cominciati i detti nuovi fiorini a spargersi per lo mondo, ne furono portati a Tunisi in
            Barberia; e recati dinanzi al re di Tunisi, ch'era valente e savio signore, sì gli
            piacque molto, e fecene fare saggio, e trovata di fine oro, molto la commendò, e fatta
            interpetrare a' suoi interpetri la 'mpronta e scritta del fiorino, trovò dicea: «Santo
            Giovanni Batista»; e dal lato del giglio: «Fiorenzia». Veggendo era moneta di Cristiani,
            mandò per gli mercatanti pisani che allora erano franchi e molto innanzi al re (e
            eziandio i Fiorentini si spacciavano in Tunisi per Pisani), e domandogli che città era
            tra' Cristiani quella <emph>Florenza</emph>che faceva i detti fiorini. Rispuosono i
            Pisani dispettosamente e per invidia, dicendo: «Sono nostri Arabi fra terra», che tanto
            viene a dire come nostri montanari. Rispuose saviamente il re: «Non mi pare moneta
            d'Arabi; o voi Pisani, quale moneta d'oro è la vostra?». Allora furono confusi e non
            seppono rispondere. Domandò se tra·lloro era alcuno di Florenza; trovovisi uno
            mercatante d'Oltrarno ch'avea nome Pera Balducci, discreto e savio. Lo re lo domandò
            dello stato e essere di Firenze, cui i Pisani faceano loro Arabi; lo quale saviamente
            rispuose, mostrando la potenzia e la magnificenzia di Fiorenza, e come Pisa a
            comparazione non era di podere né di gente la metà di Firenze, e che non aveano moneta
            d'oro, e che il fiorino era guadagnato per gli Fiorentini sopra loro per molte vittorie.
            Per la qual cagione i detti Pisani furono vergognati, e lo re per cagione del fiorino, e
            per le parole del nostro savio cittadino, fece franchi i Fiorentini, e che avessono per
            loro fondaco d'abitazione e chiesa in Tunisi, e privilegiogli come i Pisani. E questo
            sapemo di vero dal detto Pera, uomo degno di fede, che·cci trovammo co·llui in compagnia
            all'uficio del priorato.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come i Fiorentini feciono oste a Pistoia, e ebborla, e poi la città di
              Siena, e presono più loro castella.</p>
          </argument>
          <p>Negli anni di Cristo MCCLIII i Fiorentini feciono oste sopra la città di Pistoia, che
            si tenea a parte ghibellina, e guastarla intorno intorno, per modo che neuno ne potea
            uscire. I Pistolesi veggendosi così assediati, sanza speranza di soccorso o aiuto neuno,
            sì s'arrenderono, a patti di rimettere i loro usciti guelfi in Pistoia, e che i
            Fiorentini vi facessono uno castello il quale fosse in sulla porta che viene da Firenze,
            e quello si facesse guardare per gli Fiorentini; e così fue fatto forte e bello, con
            tutto che assai dispiacesse a' Pistolesi; ma tuttora si tenne per gli Fiorentini infino
            che durò il buono popolo vecchio. Ma dopo la sconfitta da Monte Aperti, tornati i
            Ghibellini in Pistoia, si disfece il detto castello per gli Pistolesi. E tornata la
            detta felice oste a Firenze, incontanente andarono sopra la città di Siena, e diedono il
            guasto, e andarono infino al castello di Monte Alcino ch'è di là da Siena, e contra la
            forza de' Sanesi guernirono il detto castello, imperciò ch'era a·lloro lega e
            accomandagione; e presono Rapolano e più altre castella e fortezze de' Sanesi, e
            tornarono in Firenze con grande onore; e a quello era podestà di Firenze messer Paolo da
            Soriano.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Come i Fiorentini feciono oste a Siena, e' Sanesi feciono le
              comandamenta, e fue pace tra·lloro.</p>
          </argument>
          <p>Nell'anno seguente MCCLIIII, essendo podestà di Firenze messer Guiscardo da Pietrasanta
            di Milano, i Fiorentini feciono oste per comune sopra la città di Siena, e puosono il
            campo e assedio al castello di Montereggione; e di certo l'avrebbono avuto, però che i
            Tedeschi che 'l guardavano erano in trattato di renderlo per libbre L<hi rend="sup">M</hi> di soldi XX il fiorino d'oro; e trovato gli anziani in una notte solo XX
            cittadini che ciascuno ne proferse M, sanza quegli delle minori somme; sì erano allora i
            cittadini in buona disposizione per lo bene del comune! Ma i Sanesi per non perdere
            Montereggioni feciono le comandamenta de' Fiorentini, e fue fatta pace tra·lloro e'
            Sanesi, e al tutto quetaro a' Fiorentini il castello di Monte Alcino.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Come i Fiorentini ebbono ii castello di Poggibonizzi e quello di
              Mortenana.</p>
          </argument>
          <p>Nel detto anno partitasi la detta bene aventurosa oste de' Fiorentini di su il contado
            di Siena, sì ebbono il castello di Poggibonizzi a patti, e poi il castello di Mortenana
            degli Isquarcialupi ebbono per forza e per ingegno, ch'era rubellato da' Fiorentini; e
            coloro che prima v'entrarono dentro furono fatti franchi in perpetuo da' Fiorentini.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come i Fiorentini sconfissono i Volterrani e combattendo presono la
              città di Volterra.</p>
          </argument>
          <p>Come la detta oste si partì da Poggibonizzi, sanza tornare in Firenze, andò sopra la
            città di Volterra che·lla teneano i Ghibellini, e giugnendo la detta oste su per le
            piagge e vigne di Volterra guastando, per intendimento che come l'avessono guasta
            tornarsi a Firenze, con ciò fosse che·lla città di Volterra fosse delle più forti terre
            d'Italia, avenne, come piacque a Dio, una bella e improvisa vittoria a' Fiorentini; che'
            Volterrani, veggendo l'oste presso a le porte della loro città, con grande rigoglio e
            baldanza tutta la buona gente de la terra usciro fuori a la battaglia sanza niuno buono
            ordine di guerra o capitaneria, e assaliro i Fiorentini molto aspramente, e assai gli
            danneggiaro per lo vantaggio della scesa dal poggio. Ma il buono popolo de' Fiorentini
            vigorosamente sostennero la battaglia; e cominciato l'asalto, la cavalleria de'
            Fiorentini pinse al poggio all'aiuto del popolo che combatteano co' Volterrani, per modo
            che per forza gli misono in volta e in isconfitta. E fuggendo i Volterrani per
            ricoverare nella città, ch'erano le porte aperte, i Fiorentini mischiati co' Volterrani,
            combattendo co·lloro e cacciando insieme, sanza grande contasto si misono dentro a le
            porte; e quegli ch'erano a la guardia, veggendo i loro cittadini tornare in isconfitta,
            si misono a la fugga per modo che, ingrossando la gente de' Fiorentini, presono le
            porte, e le fortezze di sopra guerniro di loro gente, e entrato dentro, incontanente
            corsono la città sanza contasto niuno, anzi vennono loro incontro il vescovo con tutto
            il chericato della città colle croci in mano, e le donne della città scapigliate,
            gridando pace e misericordia. Per la qual cosa i Fiorentini, entrati nella terra, non vi
            lasciarono fare nulla ruberia, né micidio, né altro malificio, se non che a·lloro guisa
            riformaro la signoria, e poi ne mandarono fuori i caporali de' Ghibellini; e questo fue
            del mese d'agosto gli anni di Cristo MCCLIIII, a la detta signoria di messere Guiscardo
            da Pietrasanta.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Come i Fiorentini andaro ad oste sopra Pisa, e' Pisani feciono le loro
              comandamenta.</p>
          </argument>
          <p>Come i Fiorentini ebbono riformata la città di Volterra a·lloro volontà, sanza tornare
            in Firenze, la loro bene aventurosa oste andarono sopra la città di Pisa. I Pisani
            avendo intese le vittorie de' Fiorentini, e la presa della forte città di Volterra,
            isbigottiti molto, mandarono loro ambasciadori a l'oste de' Fiorentini colle chiavi in
            mano in segno d'umiltà, per trattare di pace, e fare il piacere de' Fiorentini; la qual
            pace fue accettata in questo modo: che' Fiorentini a perpetuo fossono franchi in Pisa,
            sanza pagare niente di gabella né di niuno diritto di nulla mercatantia che entrasse o
            uscisse in Pisa per mare o per terra, e che i Pisani terrebbono il peso di Firenze, e la
            misura de' panni, e una lega di moneta, e di non essere contradi né fare guerra a'
            Fiorentini, né dare aiuto privato o palese a' loro nemici; e per patto domandaro la
            terra di Piombino o 'l castello di Ripafratta. E sentendo ciò i Pisani furono molto
            crucciosi, spezialmente perché i Fiorentini non prendessero Piombino per cagione del
            porto, e disdire non poteano la richesta de' Fiorentini. Uno Pisano ch'avea nome
            Vernagallo disse: «Se noi vogliamo ingannare i Fiorentini, mostrianne più teneri di
            Ripafratta che di Piombino, e eglino per prendere più tosto quello che più ci spiaccia,
            e per infestamento de' Lucchesi, prenderanno Ripafratta»; e così avenne, e Ripafratta
            presono, e poco appresso i Fiorentini la donaro a' Lucchesi. E ciò fu poco senno per gli
            Fiorentini, ch'avendo Piombino, e porto in mare, e la signoria di Volterra, troppo
            n'acrescea la città di Firenze. E per ciò tenere fermo, diedono i Pisani a' Fiorentini
            cinquanta stadichi de' migliori uomini di Pisa, i quali ne vennero in Firenze; ma poco
            tempo i detti Pisani attennero la detta pace. E ciò fatto per gli Fiorentini, la detta
            felice e bene aventurosa oste tornò in Firenze con grande trionfo e onore; e ciò fu del
            mese di settembre, gli anni di Cristo MCCLIIII, essendo podestà di Firenze il detto
            messer Guiscardo da Pietrasanta di Milano. E il detto anno fue per gli Fiorentini
            chiamato l'anno vittorioso; che ciò che per la detta oste s'imprese di fare venne loro
            bene fatto, e con grande vittoria e onore. Lasceremo alquanto de' fatti di Firenze, e
            diremo d'altre novitadi state ne' detti tempi in diverse parti brievemente.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come il grande Cane de' Tartari si fece Cristiano, e mandò sua oste col
              fratello sopra i Saracini in Soria.</p>
          </argument>
          <p>Negli anni di Cristo MCCLIIII Mango, nipote che fu de Occota Cane imperadore de'
            Tartari, a richesta e amaestramento del re Aiton d'Ermenia si fece battezzare Cristiano,
            e col detto re d'Ermenia mandò Haloon suo fratello con grandissimo esercito di Tartari a
            cavallo per conquistare la Terrasanta, e renderla a' Cristiani. E vegnendo per lo reame
            di Persia, isconfisse il calif di Baldacca, ciò era il papa de' Saracini, e prese il
            detto calif e la città di Baldracca, che anticamente fue la grande Babbillonia chiamata,
            e 'l detto calif mise in pregione nella camera del suo tesoro medesimo, la quale era la
            più ricca d'oro e d'argento e di pietre preziose che fosse al mondo, e per avarizia non
            avea soldati, cavalieri, e genti a sua difenzione. Per la qual cosa il detto imperadore
            de' Tartari gli disse che del suo tesoro che s'avea serbato convenia che mangiasse, e
            vivesse sanza altra vivanda; e così tra quello tesoro morì di fame: e ciò fu gli anni di
            Cristo MCCLVI. Appresso il detto Haloon col re d'Ermenia discesono in Soria, vegnendo
            conquistando le province e terre di Saracini, e per forza presono la città d'Alappo, e
            quella di Damasco, e Antioccia, che teneano i Saracini; e il soldano d'Alappo fu preso,
            e tutto suo paese distrutto; e ciò fu gli anni di Cristo MCCLX. Ma ciò fatto, non compié
            di racquistare Gerusalem, perch'ebbe novelle che Mango Cane imperadore suo fratello era
            morto; e per essere egli gran Cane, cioè in nostra lingua grande imperadore, tornò in
            suo paese, e lasciòe il conquisto della detta Terrasanta.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come si cominciò la prima guerra tra' Genovesi e' Viniziani.</p>
          </argument>
          <p>Negli anni di Cristo MCCLVI si cominciò nella città d'Acri in Soria la guerra tra'
            Genovesi e' Viniziani, per cagione che ciascuno di loro Comuni vi volea essere il
            maggiore, e per la possessione di San Sabe d'Acri, che ciascuno la volea; onde derivò
            molto di male per gli tempi appresso, come di loro fatti faremo menzione. In quella
            riotta i Viniziani furono soperchiati da' Genovesi, ma ivi a due anni, ciò fu nel
            MCCLVIII, trovandosi in Acri l'armata de' Genovesi, ch'erano L galee e IIII navi, furono
            sconfitti dall'armata de' Viniziani, e prese XXIIII galee, e morti più di MDCC Genovesi;
            e disfeciono i Viniziani la ruga de' Genovesi e una loro bella torre che si chiamava la
            Mongioia, e recarne delle pietre infino in Vinegia: era loro amiraglio uno di quegli da
            ca' Corino.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Come il conte Guido Guerra cacciò la parte ghibellina d'Arezzo, e come
              i Fiorentini la vi rimisono.</p>
          </argument>
          <p>Negli anni di Cristo MCCLV i Fiorentini in servigio delli Orbitani, i quali aveano
            guerra co' Viterbesi e cogli altri loro vicini ghibellini e fedeli dello 'mperio e di
            Manfredi, mandarono loro inn–aiuto V<hi rend="sup">C</hi> cavalieri, onde feciono
            capitano il conte Guido Guerra de' conti Guidi; e giunto lui in Arezzo colla detta
            cavalleria, sanza volontà o mandato del Comune di Firenze, cacciò d'Arezzo la parte
            ghibellina, i quali Aretini erano in pace co' Fiorentini. Per la qual cosa il popolo di
            Firenze, adirato contro al detto conte, v'andarono ad oste ad Arezzo, e tanto vi
            stettono ch'egli ebbono la terra a·lloro comandamento, e rimisonvi i Ghibellini, e 'l
            detto conte se ne partì; ma vi si volle prima dagli Aretini libbre XII<hi rend="sup">M</hi>, i quali i Fiorentini prestarono al Comune di Arezzo, ma non so s'elli si
            riebbono mai. E in questo tempo messer Alamanno de la Torre di Milano era podestà di
            Firenze.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come i Pisani ruppono la pace; e come i Fiorentini gli sconfissono al
              ponte al Serchio.</p>
          </argument>
          <p>Negli anni di Cristo MCCLVI, ancora essendo podestà di Firenze il detto messer
            Alamanno, i Pisani per caldo e sodducimento del re Manfredi ruppono la pace ch'era
            tra·lloro e' Fiorentini e' Lucchesi, e andarono sopra il contado di Lucca a oste al
            castello del ponte al Serchio. Per la qual cosa i Fiorentini andaro ad oste sopra Pisa
            da la parte di Lucca al soccorso del detto castello; e quivi assaliti i Pisani da'
            Fiorentini e Lucchesi, furono rotti e sconfitti, e molti morti, e presi più di III<hi rend="sup">M</hi>, e annegati nel fiume del Serchio in grande quantità. E ciò fatto, i
            Fiorentini vennero ad oste a Pisa infino a Sa·Iacopo in Valdiserchio, e quivi tagliaro
            uno grande pino, e battero in sul ceppo del detto pino i fiorini d'oro; e per ricordanza
            quelli che in quello luogo furono coniati ebbono per contrasegna tra' piedi di santo
            Giovanni quasi come uno trefoglio, a guisa d'uno piccolo albero; e de' nostri dì ne
            vedemmo noi assai di quelli fiorini. I Pisani vedendosi così sconfitti e assediati,
            feciono pace co' Fiorentini e co' Lucchesi, con ogni reverenza e patti che' Fiorentini
            seppono divisare. Intra gli altri patti vollono i Fiorentini in servigio de' Lucchesi, e
            ancora per avere libera la piaggia del Motrone per le loro mercatantie, che 'l castello
            del Motrone, che 'l teneano i Pisani, fosse a·lloro comandamento, o fatto o disfatto,
            come piacesse al popolo di Firenze; e così fu promesso per gli Pisani. E essendo
            sopra·cciò tenuto segreto consiglio tra·ll'uficio degli anziani del popolo di Firenze,
            fu preso partito che 'l Mutrone si dovesse disfare per lo migliore, e il dì appresso si
            dovea in publico parlamento sentenziare. I Pisani temendo che' Fiorentini non
            giudicassero che rimanesse fatto a la signoria de' Lucchesi, sì mandarono incontanente
            in Firenze uno segreto e discreto cittadino con danari assai a dispendere per ciò
            riparare. E trovando in Firenze il più grande anziano e possente in popolo e in Comune
            (era Aldobrandino Ottobuoni, uno franco popolano da San Firenze), segretamente gli fece
            parlare a uno suo amico, profferendogli di dare IIII<hi rend="sup">M</hi> fiorini d'oro
            e più, se ne volesse, e egli adoperasse che 'l Mutrone si disfacesse. Il buono anziano
            Aldobrandino udendo la promessa, non fece come cupido o avaro, ma come leale e
            virtudioso cittadino; e avisandosi che il consiglio preso il dì dinanzi per lui e per
            gli altri anziani di disfare il Mutrone era al piacere de' Pisani, e potea esser danno
            de' Fiorentini e de' Lucchesi, si tornò al consiglio sanza scoprire la promessa che gli
            era stata fatta, e consigliò per belle e utili ragioni il contrario, cioè che 'l Mutrone
            non si disfacesse; e così fu preso e stanziato. E nota lettore la virtù di tanto
            cittadino, che non essendo troppo ricco d'avere, ebbe in sé tanta continenza e sincerità
            per lo suo Comune, che più non ebbe del tanto il buono romano Fabbrizio del tesoro
            a·llui proferto per gli Sanniti; e però ne pare degna cosa di fare di lui memoria, per
            dare buono esemplo a' nostri cittadini che sono e che saranno, d'essere leali al loro
            Comune, e d'amare meglio memoria di fama di virtù che·lla corruttibile pecunia. Il detto
            Aldobrandino, come piacque a Dio, poco tempo appresso morì in tanta buona fama per le
            sue virtudiose opere fatte per lo popolo e 'l Comune: per non essere ingrato feciono
            grande onore al suo corpo e a la sua memoria, che alle spese del Comune feciono fare
            nella chiesa di Santa Reparata uno monimento di marmo levato più che niuno altro, e in
            quello soppellire il suo corpo a grande onore; e nel detto sepolcro feciono intagliare
            questi versi:</p>
          <q direct="unspecified" rend="block">
            <lg type="non-definito">
              <l lang="lat">Fons est suppremus Aldibrandinus amenus</l>
              <l lang="lat">Ottoboni natus, a bono civita datus.</l>
            </lg>
          </q>
          <p>E poi dopo la sconfitta da Monte Aperti, tornati i ghibellini in Firenze, e rotto il
            popolo, certi per empiezza di parte feciono abattere la detta sepultura, e trarne il
            corpo morto di tre anni passati, e farlo strascinare per la città e gittare a' fossi. E
            però ancora nota gli atti della fallace fortuna a ricevere la sua memoria indegnamente
            sì fatta vergogna, dopo tanto degno onore ricevuto per lui a la sua vita e a la sua
            morte; ma faccendo comparazione a la sua buona fama e opere di virtù, le quali non si
            possono torre per la fallace ventura, ogni non dovuta vergogna fatta al suo corpo fu
            corona perpetua della sua buona fama, e obrobrio e vergogna degl'iniqui e malvagi
            operanti.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come i Fiorentini disfecero la prima volta il castello di
            Poggibonizzi.</p>
          </argument>
          <p>Negli anni di Cristo MCCLVII, essendo podestà di Firenze Matteo da Coreggia di Parma, i
            Fiorentini avendo sospetto del castello di Poggibonizzi, perché teneano parte ghibellina
            e d'imperio, ed erano in lega co' Sanesi, che allora nonn–erano amici de' Fiorentini, sì
            v'andarono i Fiorentini subitamente, e entrati nel castello, presono la terra per
            disfare le mura e fortezze. Per la qual cosa i Poggibonizzesi, ch'erano per loro grande
            Comune, vennero a·fFirenze colle coregge in collo a chiedere mercé al Comune di Firenze,
            che 'l castello non fosse disfatto; ma invano furono le loro richeste, che 'l castello
            per gli Fiorentini fue abattuto e disfatto.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Incidenza, raccontando uno grande miracolo del corpo di Cristo
              ch'avenne nella città di Parigi.</p>
          </argument>
          <p>Ne' detti tempi, regnando in Francia il buono re Luis, avenne uno grande miracolo del
            corpo di Cristo; che celebrando uno prete il sacramento in una cappella di Parigi presso
            a la sala del re, come piacque a Dio, apparve in sulle mani del prete a la vista de le
            genti, in luogo dell'ostia sacra, uno piccolo fanciullo molto bello e grazioso, il quale
            veduto da molti, pregaro il prete il sostenesse infino che al re Luis fosse fatto
            assapere, e che 'l venisse a vedere; così fece, onde molta quantità di gente entrasse a
            vedere. E essendo ciò detto al re Luis, e ch'egli v'andasse a vederlo, rispuose: «Vadalo
            a vedere chi nol crede, ch'io il veggio tuttavia nel mio cuore»; per la quale risposta
            fue commendato molto il re di grandissimo senno e di cattolica fede.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come il popolo di Firenze cacciò la prima volta i Ghibellini di
              Firenze, e la cagione perché.</p>
          </argument>
          <p>Negli anni di Cristo MCCLVIII, essendo podestà di Firenze messere Iacopo Bernardi di
            Porco, all'uscita del mese di luglio quegli della casa degli Uberti co·lloro séguito de'
            Ghibellini, per sodducimento di Manfredi, ordinarono di rompere il popolo di Firenze,
            perché parea loro che pendessono in parte guelfa. Iscoperto il detto trattato per lo
            popolo, fatti richiedere e citare da la signoria, non vollono comparire né venire
            dinanzi, ma la famiglia della podestà da·lloro furono duramente fediti e percossi. Per
            la qual cosa il popolo corse ad arme, e a·ffurore corsono alle case degli Uberti, ov'è
            oggi la piazza del palagio del popolo e de' priori, e uccisorvi Schiattuzzo degli
            Uberti, e più loro masnadieri e famigliari; e fue preso Uberto Caini degli Uberti e
            Mangia degl'Infangati, i quali per loro confessata la congiura in parlamento, in Orto
            Sa·Michele fu loro tagliata la testa; e gli altri della casa degli Uberti con più altre
            case de' Ghibellini uscirono di Firenze. I nomi delle case di rinnomo ghibelline
            ch'uscirono di Firenze furono queste: gli Uberti, i Fifanti, i Guidi, li Amidei, i
            Lamberti, gli Scolari, e parte degli Abati, Caponsacchi, Migliorelli, Soldanieri,
            Infangati, Ubriachi, Tedaldini, Galigari, que' della Pressa, Amieri, que' da Cersino, e'
            Razzanti, e più altre case e schiatte di popolari e grandi scaduti, che tutti non si
            possono nominare, e altre case de' nobili di contado; e andarne a Siena, la quale si
            reggea a parte ghibellina, e erano nemici de' Fiorentini: e furono disfatti i loro
            palagi e torri, che n'aveano assai, e di quelle pietre si murarono le mura da San
            Giorgio Oltrarno, che 'l popolo di Firenze fece in quelli tempi cominciare per la guerra
            de' Sanesi. E poi del mese di settembre prossimo del detto anno il popolo di Firenze
            fece pigliare l'abate di Valembrosa, il quale era gentile uomo de' signori di Beccheria
            di Pavia in Lombardia, essendoli apposto che a petizione de' Ghibellini usciti di
            Firenze trattava tradimento, e quello per martiro gli fece confessare, e scelleratamente
            nella piazza di Santo Appolinare gli feciono a grido di popolo tagliare il capo, non
            guardando a sua dignità, né a ordine sacro. Per la qual cosa il Comune di Firenze e'
            Fiorentini dal papa furono scomunicati; e dal Comune di Pavia, ond'era il detto abate, e
            da' suoi parenti i Fiorentini che passavano per Lombardia ricevevano molto danno e
            molestia. E di vero si disse che 'l religioso uomo nulla colpa avea, con tutto che di
            suo legnaggio fosse grande Ghibellino. Per lo quale peccato, e per molti altri fatti per
            lo scellerato popolo, si disse per molti savi che Iddio per giudicio divino permise
            vendetta sopra il detto popolo a la battaglia e sconfitta da Monte Aperti, come innanzi
            faremo menzione. Il detto popolo di Firenze, che in quegli tempi resse la città, fue
            molto superbo e d'alte e grandi imprese, e in molte cose fue molto trascotato; ma una
            cosa ebbono i rettori di quello, che furo molto leali e diritti a Comune; e perché uno
            ch'era anziano fece ricogliere e mandollo in sua villa uno cancello ch'era stato della
            chiusa del Leone, e andava per lo fango per la piazza di San Giovanni, sì ne fu
            condannato in libbre M, e sì come frodatore delle cose del Comune.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come gli Aretini presono e disfeciono Cortona.</p>
          </argument>
          <p>Negli anni di Cristo MCCLVIIII, essendo podestà d'Arezzo messere Stoldo Giacoppi de'
            Rossi di Firenze, per suo senno e valentia menò gli Aretini, e di notte con iscale
            entraro in Cortona, la quale era molto fortissima, ma per la mala guardia la perdero i
            Cortonesi; e gli Aretini disfeciono le mura e le fortezze, e feciogli loro suggetti;
            onde i Fiorentini, i quali erano a·lloro lega, furono molto crucciosi, e recarsi che gli
            Aretini avessono rotta loro pace.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Come i Fiorentini presono e disfeciono il castello di Gressa.</p>
          </argument>
          <p>Per la detta cagione i Fiorentini, il febbraio vegnente del detto anno, andarono ad
            oste a uno castello del vescovo d'Arezzo, ch'avea nome Gressa, molto forte con due cinte
            di mura, in Casentino, e quello per forza e per assedio ebbono, e poi il feciono
            disfare. Era podestà di Firenze messer Danese Crevelli di Milano.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come il popolo di Firenze prese i castelli di Vernia e di Mangone.</p>
          </argument>
          <p>E poi tornata la detta oste, incontanente andaro ad oste sopra il castello di Vernia
            de' conti Alberti, e quello per assedio ebbono e disfeciono; e presono il castello di
            Mangona, e le genti e' fedeli feciono giurare a la fedeltà e ubidenza del popolo e
            Comune di Firenze, dando ogn'anno per san Giovanni certo censo al Comune. La cagione di
            ciòe fue che essendo il conte Allessandro, che di ragione n'era signore, piccolo
            garzone, il conte Nepoleone suo consorto e Ghibellino, imperciò ch'egli era a la sua
            guardia del popolo di Firenze, sì gli tolsono le dette castella, e guerreggiavano i
            Fiorentini; e per lo popolo di Firenze per lo modo detto furono racquistate; per la qual
            cosa rinvestironne poi il conte Allessandro, quando i Guelfi tornarono in Firenze: non
            vogliendo esser figliuolo d'ingratitudine, sì donò e fece testamento <foreign lang="lat">intervivos</foreign>, che se' due suoi figliuoli Nerone e Alberto morissono sanza
            rede maschi e legittimi, lasciava i detti Vernia e Mangone a la massa della parte guelfa
            di Firenze; e ciò fu gli anni di Cristo MCCLXXIII.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Incidenza, de' fatti che furono in Firenze al tempo del popolo</p>
          </argument>
          <p>Al tempo del detto popolo di Firenze fu al Comune presentato uno bellissimo e forte
            leone, il quale era inchiuso nella piazza di Santo Giovanni. Avenne che per mala guardia
            di quelli che 'l custodiva uscì il detto leone della sua stia correndo per la terra,
            onde tutta la città fu commossa di paura. Capitò inn–Orto Sammichele, e quivi prese uno
            fanciullo e tenealsi tra le branche. Udendolo la madre che non avea più, e questo
            fanciullo le rimase in ventre quando il padre gli fu morto, come disperata, con grande
            pianto scapigliata corse contra il leone, e trassegli il fanciullo tra·lle branche; e'
            leone nullo male fece né a la donna né al fanciullo se non ch'egli guatò, e ristettesi.
            Fu questione qual caso fosse, o la gentilezza della natura del leone, o la fortuna
            riserbasse la vita del detto fanciullo perché poi facesse la vendetta del padre,
            com'elli fece, e fu poi chiamato Orlanduccio del leone di Calfette. E nota ch'al tempo
            del detto popolo, e in prima, e poi a gran tempo, i cittadini di Firenze viveano sobri,
            e di grosse vivande, e con piccole spese, e di molti costumi e leggiadrie grossi e
            ruddi; e di grossi drappi vestieno loro e loro donne, e molti portavano le pelli
            scoperte sanza panno, e colle berrette in capo, e tutti colli usatti in piede, e le
            donne fiorentine co' calzari sanza ornamenti, e passavansi le maggiori d'una gonnella
            assai stretta di grosso scarlatto d'Ipro, o di Camo, cinta ivi su d'uno scaggiale a
            l'antica, e uno mantello foderato di vaio col tassello sopra, e portavallo in capo; e le
            comuni donne vestite d'uno grosso verde di Cambragio per lo simile modo; e libbre C era
            comune dota di moglie, e libbre CC o CCC era a quegli tempi tenuta isfolgorata; e le più
            delle pulcelle aveano XX o più anni anzi ch'andassono a marito. Di sì fatto abito e di
            grossi costumi erano allora i Fiorentini, ma erano di buona fe' e leali tra·lloro e al
            loro Comune; e colla loro grossa vita e povertà feciono maggiori e più virtudiose cose,
            che non sono fatte a' tempi nostri con più morbidezza e con più ricchezza.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Come il Paglialoco imperadore de' Greci tolse Gostantinopoli a'
              Franceschi e a' Viniziani.</p>
          </argument>
          <p>Nel detto anno di Cristo MCCLVIIII la città di Gostantinopoli, la quale fue conquistata
            per gli Franceschi e per gli Viniziani, come adietro facemmo menzione, essendone
            imperadore Baldovino nato della casa di Fiandra, Paglialoco imperadore de' Greci colla
            forza de' Genovesi, i quali con loro galee e navilio l'ataro per dispetto de' Viniziani
            loro nemici, fue presa, e cacciatine i Franceschi, e' Viniziani, e tutti i Latini; e mai
            poi non n'ebbono signoria. E a' Genovesi donò il Paglialoco molto tesoro, e diede per
            loro stanza la terra che·ssi chiama Pera, la quale è presso di Gostantinopoli in sul
            corno del golfo, non fidandosi ch'eglino né altri Latini avessono fortezza in
            Gostantinopoli.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">D'una grandissima battaglia che fu tra gli re d'Ungaria e quello di
              Buem.</p>
          </argument>
          <p>Nell'anno MCCLX, essendo grande discordia tra 'l re d'Ungaria e quello di Buem per
            certe terre infra·lloro confini, il re d'Ungaria entròe nel reame di Buem con più di
              LXXX<hi rend="sup">M</hi> uomini a cavallo, che Ungheri, e Cumani, e Bracchi, e Alani,
            la maggiore parte pagani. Lo re di Buem si fece loro incontro con più di C<hi rend="sup">M</hi> uomini a cavallo; ma nota che tutti vanno a cavallo in su ogni ronzino,
            ferrato o isferrato, si nominano per cavalieri; ma infra questi n'ebbe bene VII<hi rend="sup">M</hi> a grandi cavagli coverti di maglia di ferro. E cominciata la grande
            battaglia a' confini de' detti reami, per la moltitudine e discorso de' cavagli si levò
            sì grande polvere, che di mezzodì si fece sì oscura l'aria, che l'uno non conoscie
            l'altro. Alla fine essendo il re d'Ungaria duramente fedito, gli Ungari si misono in
            fugga, e al trapasso d'una riviera più di XIIII<hi rend="sup">M</hi> si dice che
            n'anegaro. E dopo la detta sconfitta il re di Buem entrato in Ungaria, per solenni
            ambasciadori dagli Ungari fu richesto di pace, il quale raunate le terre ond'era il
            contasto, si fermòe con matrimonio tra·lloro.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Come il grande tiranno Azzolino di Romano fu sconfitto da' Chermonesi;
              e morì in pregione.</p>
          </argument>
          <p>Nel detto anno MCCLX Azzolino di Romano, cioè d'uno castello di trivigiana, dal
            marchese Palavigino e da' Chermonesi nel contado di Milano, presso al ponte di Casciano
            in sul fiume d'Adda, avendo con seco più di MD cavalieri, e andava per torre la città di
            Milano, fue sconfitto, e fedito, e preso; delle quali fedite in pregione morìo, nel
            castello di Solcino nobilemente fue soppellito. Elli trovava per sua profezia ch'egli
            dovea morire in uno castello del contado di Padova ch'avea nome Basciano, e in quello
            non entrava; e quando si sentì fedito, domandò come si chiamava il luogo; fugli detto
            Casciano; allora disse: «Casciano Basciano tutto è uno»; e giudicossi morto. Questo
            Azzolino fue il più crudele e ridottato tiranno che mai fosse tra' Cristiani, e
            signoreggiò per sua forza e tirannia, essendo di sua nazione della casa di Romano
            gentile uomo, grande tempo tutta la Marca di Trivigi, e la città di Padova, e gran parte
            di Lombardia; e' cittadini di Padova molta gran parte consumò, e acceconne pur de'
            migliori e de' più nobili in grande quantità, e togliendo le loro possesioni, e
            mandandogli mendicando per lo mondo, e molti altri per diversi martìri e tormenti fece
            morire, e a una ora XI<hi rend="sup">M</hi> Padovani fece ardere, e per la innocenzia
            del loro sangue, per miracolo, mai poi in quello non nacque erba niuna. E sotto l'ombra
            d'una rudda e scellerata giustizia fece molti mali, e fue uno grande fragello al suo
            tempo nella Marca Trevigiana e in Lombardia, per pulire il peccato de la loro
            ingratitudine. A la fine, come piacque a Dio, vilmente da men possente gente della sua
            fue sconfitto e morto, e tutta la sua gente si sperse, e la sua signoria venne meno e
            suo legnaggio.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come furono eletti re di Romani il re di Castello e Ricciardo conte di
              Cornovaglia.</p>
          </argument>
          <p>Nel detto anno, essendo d'assai tempo prima per gli elettori dello 'mperio eletti per
            discordia due imperadori, l'una parte (ciò furono tre de' lettori) elessono il re
            Alfonso di Spagna, e l'altra parte degli elettori elessono Ricciardo conte di
            Cornovaglia e fratello del re d'Inghilterra; e perché il reame di Boemia era in
            discordia, e due se ne faceano re, ciascuno diede la sua boce a la sua parte. E per
            molti anni era stata la discordia de' due eletti, ma la Chiesa di Roma più favoreggiava
            Alfonso di Spagna, acciò ch'egli colle sue forze venisse ad abattere la superbia e
            signoria di Manfredi; per la qual cagione i Guelfi di Firenze gli mandarono ambasciadori
            per somuoverlo del passare, promettendogli grande aiuto acciò che favorasse parte
            guelfa. E l'ambasciadore fue ser Brunetto Latini, uomo di grande senno e autoritade; ma
            innanzi che fosse fornita l'ambasciata, i Fiorentini furono sconfitti a Monte Aperti, e
            lo re Manfredi prese grande vigore e stato in tutta Italia, e 'l podere della parte
            della Chiesa n'abassò assai, per la qual cosa Alfonso di Spagna lasciò la 'mpresa dello
            'mperio, e Ricciardo d'Inghilterra no·lla seguìo.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Come gli usciti ghibellini di Firenze mandaro in Puglia al re Manfredi
              per soccorso.</p>
          </argument>
          <p>In questi tempi i Ghibellini scacciati di Firenze (ed erano nella città di Siena, e da'
            Sanesi erano male aiutati contra i Fiorentini, imperciò che non aveano podere contra la
            loro potenzia) sì ordinarono tra·lloro di mandare loro ambasciadori in Puglia al re
            Manfredi per soccorso. I quali andati, pure de' migliori e più caporali di loro, più
            tempo seguendo, Manfredi no·lli spacciava, né udiva la loro richesta, per molte bisogne
            ch'avea a·ffare. A la fine volendosi partire, e prendendo commiato da·llui molto male
            contenti, Manfredi promise loro di dare cento cavalieri tedeschi per loro aiuto. I detti
            ambasciadori turbatisi della prima proferta, e traendosi a consiglio di fare loro
            risposta, quasi per rifiutare sì povero aiuto, vergognandosi di tornare a Siena,
            ch'aveano speranza che desse loro aiuto di più di VI<hi rend="sup">C</hi> cavalieri,
            messer Farinata degli Uberti disse: «Non vi sconfortate, e non rifiutiamo niuno suo
            aiuto, e sia piccolo quanto si vuole; facciamo che di grazia mandi co·lloro la sua
            insegna, che venuti a Siena, noi la metteremo in tale luogo, che converrà ch'egli ce ne
            mandi anche»; e così avenne. E preso il savio consiglio del cavaliere, accettaro la
            profetta di Manfredi, graziosamente pregandolo che al capitano di loro desse la sua
            insegna; e così fece. E tornati in Siena con sì piccolo aiuto, grande scherna ne fu
            fatta da' Sanesi, e grande isbigottimento n'ebbono gli usciti di Firenze, attendendo
            troppo maggiore aiuto e sussidio da Manfredi.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come il Comune e popolo di Firenze feciono una grande oste infino a le
              porte di Siena col carroccio.</p>
          </argument>
          <p>Avenne che gli anni di Cristo MCCLX, del mese di maggio, il popolo e Comune di Firenze
            feciono oste generale sopra la città di Siena, e menarvi il carroccio. E nota che 'l
            carroccio che menava il Comune e popolo di Firenze era uno carro in su quattro ruote
            tutto dipinto vermiglio, e aveavi su commesse due grandi antenne vermiglie, in su le
            quali stava e ventilava il grande stendale dell'arme del Comune, ch'era dimezzato bianco
            e vermiglio, e ancora oggi si mostra in San Giovanni; e tiravalo uno grande paio di buoi
            coverti di panno vermiglio, che solamente erano diputati a·cciò, e erano dello spedale
            di Pinti, e 'l guidatore era franco in Comune. Questo carroccio usavano i nostri antichi
            per trionfo e dignità; e quando s'andava in oste, e' conti vicini e' cavalieri il
            traevano dell'opera di San Giovanni, e conduciello in su la piazza di Mercato Nuovo, e
            posato per me' uno termine che ancora v'è d'una pietra intagliata a carroccio,
            sì·ll'acomandavano al popolo. E' popolani il guidavano nell'osti, e a quello erano
            diputati in guardia i migliori e più forti e virtudiosi popolani a piè della cittade; e
            a quello s'amassava tutta la forza del popolo. E quando l'oste era bandita, uno mese
            dinanzi dove dovesse andare, si ponea una campana in su l'arco di porte Sante Marie,
            ch'era in sul capo di Mercato Nuovo; e quella al continuo era sonata di dìe e di notte,
            e per grandigia di dare campo al nimico ov'era bandita l'oste, che s'apparecchiasse. E
            chi la chiamava Martinella, e chi la campana degli asini. E quando l'oste de' Fiorentini
            andava, si sponeva dell'arco, e poneasi in su uno castello di legname in su uno carro, e
            al suono di quella si guidava l'oste. Di queste due pompe del carroccio e della campana
            si reggea la signorevole superbia del popolo vecchio e de' nostri antichi nell'osti.
            Lasceremo di ciò, e torneremo come i Fiorentini feciono sopra i Sanesi, che presono il
            castello di Vico, e quello di Mezano, e Casciole, ch'erano de' Sanesi, e puosonsi a oste
            a Siena presso a l'antiporta al munistero di Santa Petronella, e fecionvi fare ivi
            presso, in su uno poggetto rilevato che si vedea dalla cittade, una torre, ove teneano
            la campana; e a dispetto de' Sanesi, e a ricordanza di vittoria, ripiena di terra, vi
            piantarono suso uno ulivo, il quale infino a' nostri dì ancora v'era. Avenne in quello
            assedio che gli usciti di Firenze uno giorno diedono mangiare a' Tedeschi di Manfredi, e
            fattigli bene avinazzare e innebbriare, a romore caldamente gli feciono armare e montare
            a cavallo per fargli assalire l'oste de' Fiorentini, promettendo loro grandi doni e paga
            doppia; e ciò fu fatto cautamente per gli savi, seguendo il consiglio di Farinata degli
            Uberti preso infino in Puglia. I Tedeschi forsennati e caldi di vino uscirono fuori di
            Siena, e vigorosamente assaliro il campo de' Fiorentini, e perch'erano improvisi e con
            poca guardia, avendo la forza de' nemici per niente, con tutto che' Tedeschi fossono
            poca gente, in quello assalto feciono all'oste grande danno; e molti del popolo e della
            cavalleria in quello sùbito assalto feciono mala vista fuggendo, per tema che gli
            assalitori non fossono maggiore gente. Ma alla fine ravveggendosi, presono l'arme e la
            difenza contra i Tedeschi; e di quanti n'uscirono di Siena non ne scampò niuno vivo, che
            tutti furono morti e abbattuti, e la 'nsegna di Manfredi presa e strascinata per lo
            campo, e recata in Firenze; e ciò fatto, poco appresso si tornò l'oste de' Fiorentini in
            Firenze.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Come i Sanesi e gli usciti ghibellini di Firenze ebbono dal re Manfredi
              i·lloro aiuto il conte Giordano con VIII<hi rend="sup">C</hi> Tedeschi.</p>
          </argument>
          <p>I Sanesi e gli usciti di Firenze veggendo la mala pruova che' Fiorentini aveano fatta
            per l'asalto di sì pochi cavalieri tedeschi, avisaro che avendone maggior quantità,
            sarebbono vincitori de la guerra. Incontanente si providono di moneta, e accattaro da la
            compagnia de' Salimbeni, ch'allora erano mercatanti, XX<hi rend="sup">M</hi> fiorini
            d'oro, e puosono loro pegno la rocca a Tentennana, e più altre castella del Comune, e
            rimandarono loro ambasciadori in Puglia co la detta moneta al re Manfredi dicendo come
            la sua poca gente di Tedeschi per loro grande vigore e valentia s'erano messi ad
            assalire tutta l'oste de' Fiorentini, e gran parte di quella messa in fugga, ma se più
            fossono stati, aveano la vittoria; ma per la poca gente ch'erano, tutti erano rimasi
            morti al campo, e la sua insegna strascinata e vergognata per lo campo, e in Firenze e
            intorno. A·cciò dissono quelle ragioni che seppono meglio per ismuovere Manfredi, il
            quale intesa la novella fu crucciato, e co la moneta de' Sanesi, che pagaro la metade
            per tre mesi, e a suo soldo, mandò in Toscana il conte Giordano suo maliscalco con
              VIII<hi rend="sup">C</hi> cavalieri tedeschi co detti ambasciadori, i quali giunsono
            in Siena a l'uscita di luglio, gli anni di Cristo MCCLX; e da' Sanesi furono ricevuti a
            gran festa, e eglino e tutti i Ghibellini di Toscana ne presono grande vigore e
            baldanza. E giunti in Siena, incontanente i Sanesi bandirono oste sopra il castello di
            Monte Alcino, il quale era accomandato del Comune di Firenze, e mandaro per aiuto a'
            Pisani e a tutti i Ghibellini di Toscana, sì che co' cavalieri di Siena, e cogli usciti
            di Firenze, e co' Tedeschi, e loro amistade, si trovarono con XVIII<hi rend="sup">C</hi>
            di cavalieri in Siena, che la maggiore parte erano Tedeschi.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come gli usciti ghibellini di Firenze ordinaro d'ingannare e fare
              tradire il Comune e popolo di Firenze.</p>
          </argument>
          <p>Li usciti di Firenze, per cui trattato e opera il re Manfredi avea mandato il conte
            Giordano con VIII<hi rend="sup">C</hi> cavalieri tedeschi, si pensarono ch'elli aveano
            fatto niente, se non attraessono i Fiorentini fuori a campo, imperciò che' sopradetti
            Tedeschi nonn–erano pagati per più di tre mesi, e già n'era passato più d'uno e mezzo
            colla loro venuta; né moneta nonn–aveano da più conducergli, né attendeano da Manfredi;
            e passando il tempo di loro soldo, sanza fare alcuna cosa si tornavano in Puglia, con
            grande pericolo di loro stato. Ragionaro che ciò non si potea fornire sanza maestria e
            inganno di guerra, la quale industria fu commessa in messer Farinata degli Uberti e
            messer Gherardo Ciccia de' Lamberti. Costoro sottilemente ordinarono due savi frati
            minori loro messaggi al popolo di Firenze, e innanzi gli acozzaro con VIIII de' più
            possenti di Siena, i quali infintamente feciono veduta a' detti frati come spiacea loro
            la signoria di messer Provenzano Salvani, ch'era il maggiore del popolo di Siena, e che
            volentieri darebbono la terra a' Fiorentini, avendo X<hi rend="sup">M</hi> fiorini
            d'oro, e che venissono con grande oste sotto cagione di fornire Monte Alcino, e
            andassono infino in sul fiume d'Arbia; e allora co la forza di loro e di loro seguaci
            darebbono a' Fiorentini la porta di Santo Vito, ch'è nella via d'Arezzo. I frati, sotto
            questo inganno e tradimento, vennero a Firenze con lettere e suggegli de' detti, e
            feciono capo agli anziani del popolo, e profersono che recavano gran cose per onore del
            popolo e Comune di Firenze; ma la cosa era sì sagreta, che si volea sotto saramento
            manifestare a pochi. Allora gli anziani elessono di loro lo Spedito di porte San Piero,
            uomo di grande opera e ardire, ed era de' principali guidatori del popolo, e co·llui
            messer Gianni Calcagni di Vacchereccia; e fatto il saramento in su l'altare, i frati
            discopersono il detto trattato, e mostrarono le dette lettere. I detti due anziani, che
            gli portava più volontà che fermezza, diedono fede al trattato, e incontanente si
            trovaro i detti X<hi rend="sup">M</hi> fiorini d'oro, e si misono in diposito, e
            raunarono consiglio di grandi e di popolo, e misono innanzi che di nicessità bisognava
            di fare oste a Siena per fornire Monte Alcino, maggiore che nonn–era stata quella di
            maggio passato a Santa Petornella. I nobili de le gran case guelfe di Firenze, e 'l
            conte Guido Guerra ch'era co·lloro, non sappiendo il falso trattato, e sapeano più di
            guerra che' popolani, conoscendo la nuova masnada de' Tedeschi ch'era venuta in Siena, e
            la mala vista che fece il popolo a Santa Petornella quando i cento Tedeschi gli asaliro,
            non parea loro la 'mpresa sanza grande pericolo. E ancora sentendo i cittadini variati
            d'animi, e male disposti a fare più oste, rendero savio consiglio, che per lo migliore
            l'oste non procedesse al presente per le ragioni di su dette, e ancora mostrando come
            per poco costo si potea fornire Monte Alcino, e prendeallo a fornire gli Orbitani, e
            assegnando come i detti Tedeschi non aveano paga per più di tre mesi, e già aveano
            servito mezzo il tempo, e lasciandogli stentare sanza fare oste, tosto sarebbono
            straccati e tornerebbonsi in Puglia, e' Sanesi e gli usciti di Firenze rimarrebbono in
            peggiore stato che di prima. E 'l dicitore fu per tutti messer Tegghiaio Aldobrandi
            degli Adimari, cavaliere savio e prode e di grande autoritade; e di largo consigliava il
            migliore. Il sopradetto Spedito anziano, uomo molto prosuntuoso, compiuto il suo
            consiglio, villanamente il riprese, dicendo si cercasse le brache, s'aveva paura. E
            messer Tegghiaio gli rispuose ch'al bisogno non ardirebbe di seguirlo nella battaglia
            colà ov'egli si metterebbe. E finite le dette parole, poi si levò messere Cece de'
            Gherardini per dire il simigliante ch'avea detto messer Tegghiaio: gli anziani gli
            comandaro che non dicesse, e era pena libbre C, chi aringasse contra il comandamento
            degli anziani. Il cavaliere le volle pagare per contradire la detta andata: non vollono
            gli anziani, anzi raddoppiarono la pena; ancora volle pagare, e così infino libbre CCC;
            e quando ancora volle dire e pagare, fu comandamento pena la testa; e così rimase. Ma
            per lo popolo superbo e traccurato si vinse il peggiore, che la detta oste presentemente
            e sanza indugio procedesse.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come i Fiorentini feciono oste per fornire Monte Alcino, e furono
              sconfitti dal conte Giordano e da' Sanesi a Monte Aperti.</p>
          </argument>
          <p>Preso il mal consiglio per lo popolo di Firenze che l'oste si facesse, richiesono loro
            amistadi d'aiuto, i quali, i Lucchesi vennero per comune popolo e cavalieri, e'
            Bolognesi, e' Pistolesi, e' Pratesi, e' Volterrani, e' Saminiatesi, e San Gimignano, e
            Colle di Valdelsa ch'erano in taglia col Comune e popolo di Firenze; e in Firenze aveva
              VIII<hi rend="sup">C</hi> cavallate de' cittadini, e più di V<hi rend="sup">C</hi>
            soldati. E raunata la detta gente in Firenze, si partì l'oste all'uscita d'agosto, e
            menarono per pompa e grandigia il carroccio, e una campana che si chiamava Martinella in
            su uno carro con uno castello di legname a ruote, e andarvi quasi tutto il popolo colle
            insegne delle compagnie, e non rimase casa né famiglia di Firenze, che non v'andasse
            pedone a piè o a cavallo, il meno uno per casa, e di tali due, e più, secondo ch'erano
            potenti. E quando si trovaro in sul contado di Siena al luogo ordinato in sul fiume
            d'Arbia, nel luogo detto Monte Aperti, con Perugini e Orbitani che là s'aggiunsono co'
            Fiorentini, si ritrovaro più di III<hi rend="sup">M</hi> cavalieri e più di XXX<hi rend="sup">M</hi> pedoni. In questo apparecchio dell'oste de' Fiorentini, i sopradetti
            maestri del trattato ch'erano in Siena, acciò che pienamente venisse fornito, anche
            mandarono a Firenze altri frati a trattare tradimento con certi grandi e popolani
            ghibellini ch'erano rimasi in Firenze, e doveano venire per comune nell'oste, che come
            fossono assembiati, si dovessono da più parti fuggire delle schiere, e tornare dalla
            loro parte, per isbigottire l'oste de' Fiorentini, parendo a·lloro avere poca gente a
            comparazione de' Fiorentini; e così fu fatto. Avenne che, essendo la detta oste in su i
            colli di Monte Aperti, e' savi anziani guidatori dell'oste e del trattato attendeano che
            per gli traditori d'entro fosse loro data la porta promessa. Uno grande popolare di
            Firenze di porte San Piero, ch'era Ghibellino, e avea nome il Razzante, avendo alcuna
            cosa spirato dell'attendere dell'oste de' Fiorentini, con volontà de' Ghibellini del
            campo ch'erano al tradimento, gli fu commesso ch'entrasse in Siena, ond'egli si fuggì a
            cavallo del campo per fare assapere agli usciti di Firenze come si dovea tradire la
            città di Siena, e come i Fiorentini erano bene in concio, e con molta potenza di
            cavalieri e di popolo, e per dire a que' d'entro che non s'avisassono a battaglia. E
            giunto in Siena, e scoperte queste cose a' detti messer Farinata e messer Gherardo
            trattatori, sì gli dissono: «Tu ci uccideresti, se tu ispandessi queste novelle per
            Siena, imperciò che ogni uomo faresti impaurire, ma vogliamo che dichi il contrario;
            imperciò che se ora ch'avemo questi Tedeschi non si combatte, noi siamo morti, e mai non
            ritorneremo in Firenze; e per noi farebbe meglio la morte e d'essere isconfitti,
            ch'andare più tapinando per lo mondo»; e facea per loro di mettersi a la fortuna della
            battaglia. Il Razzante assettato da' detti, intese e promise di così dire; e con una
            ghirlanda in capo, co' detti a cavallo, mostrando grande allegrezza, venne al parlamento
            al palagio ov'era tutto il popolo di Siena, e' Tedeschi, e l'altre amistadi; e in quello
            con lieta faccia disse le novelle larghe da parte de' Ghibellini e traditori del campo,
            e come l'oste si reggea male, e erano male guidati, e peggio in concordia, e che
            assalendogli francamente, di certo erano sconfitti. E fatto il falso rapporto per
            Razzante, a grido di popolo si mossono tutti ad arme dicendo: «Battaglia, battaglia!». I
            Tedeschi vollono promessa di paga doppia, e così fue fatto; e loro schiera misono
            innanzi all'asalto per la detta porta di San Vito, che dove' a' Fiorentini essere data;
            e gli altri cavalieri e popolo usciro appresso. Quando quegli dell'oste ch'attendeano
            che fosse loro data la porta vidono uscire i Tedeschi e l'altra cavalleria e popolo
            fuori di Siena inverso loro con vista di combattere, sì·ssi maravigliarono forte e non
            sanza isbigottimento grande, veggendo il sùbito avenimento e assalto non proveduto; e
            maggiormente gli fece isbigottire che più Ghibellini ch'erano nel campo a cavallo e a
            piè, veggendo appressare le schiere de' nemici, com'era ordinato il tradimento, si
            fuggirono da l'altra parte; e ciò furono di que' della Pressa, e degli Abati, e più
            altri. E però non lasciarono i Fiorentini e l'altra loro amistade di fare loro schiere,
            e attendere la battaglia. E come la schiera de' Tedeschi rovinosamente percosse la
            schiera de' cavalieri de' Fiorentini ov'era la 'nsegna della cavalleria del Comune, la
            quale portava messer Jacopo del Naca della casa de' Pazzi di Firenze, uomo di grande
            valore, il traditore di messer Bocca degli Abati, ch'era in sua schiera e presso di lui,
            colla spada fedì il detto messer Jacopo e tagliogli la mano co la quale tenea la detta
            insegna, e ivi fu morto di presente. E ciò fatto, la cavalleria e popolo veggendo
            abattuta la 'nsegna, e così traditi da·lloro, e da' Tedeschi sì forte assaliti, in poco
            d'ora si misono inn–isconfitta. Ma perché la cavalleria di Firenze prima s'avidono del
            tradimento, non ne rimasono che XXXVI uomini di nome di cavallate tra morti e presi. Ma
            la grande mortalità e presura fue del popolo di Firenze a piè, e di Lucchesi, e
            Orbitani, però che si rinchiusono nel castello di Monte Aperti, e tutti furono presi; ma
            più di MMD ne rimasono al campo morti, e più di MD presi pur de' migliori del popolo di
            Firenze di ciascuna casa, e di Lucca, e degli altri amici che furono a la detta
            battaglia. E così s'adonò la rabbia dell'ingrato e superbio popolo di Firenze; e ciò fu
            uno martedì, a dì IIII di settembre, gli anni di Cristo MCCLX; e rimasevi il carroccio,
            e la campana detta Martinella, con innumerabile preda d'arnesi di Fiorentini e di loro
            amistade. E allora fu rotto e annullato il popolo vecchio di Firenze, ch'era durato in
            tante vittorie e grande signoria e stato per X anni.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Come i Guelfi di Firenze dopo la detta sconfitta si partirono di
              Firenze, e andarsene a Lucca.</p>
          </argument>
          <p>Venuta in Firenze la novella della dolorosa sconfitta, e tornando i miseri fuggiti di
            quella, si levò il pianto d'uomini e di femmine in Firenze sì grande, ch'andava infino a
            cielo; imperciò che non avea casa niuna in Firenze, piccola o grande, che non vi
            rimanesse uomo morto o preso; e di Lucca e del contado ve ne rimasono gran quantità, e
            degli Orbitani. Per la qual cosa i caporali de' Guelfi, nobili e popolari, ch'erano
            tornati dalla sconfitta, e quegli ch'erano in Firenze, isbigottiti e impauriti, e
            temendo degli usciti che venieno da Siena colle masnade tedesche; e' Ghibellini ribelli
            e confinati ch'erano fuori della cittade cominciarono a tornare nella terra; per la qual
            cosa i Guelfi, sanz'altro commiato o cacciamento, colle loro famiglie piagnendo uscirono
            di Firenze, e andarsene a Lucca, giuovedì a dì XIII di settembre, gli anni di Cristo
            MCCLX. Queste furono le principali case guelfe ch'uscirono di Firenze: del sesto
            d'Oltrarno, i Rossi, e' Nerli, e parte de' Mannelli, i Bardi, e' Mozzi, e' Frescobaldi;
            gli popolani del detto sesto case notabili, Canigiani, Magli, e Machiavelli,
            Belfredelli, e Orciolini, Aglioni, Rinucci, Barbadori, e Battimammi, e Soderini, e
            Malduri, e Amirati. Di San Piero Scheraggio, i nobili: Gherardini, Lucardesi,
            Cavalcanti, Bagnesi, Pulci, Guidalotti, Malispini, Foraboschi, Manieri, quelli da Quona,
            Sacchetti, Compiobbesi; i popolani: Magalotti, Mancini, Bucelli, e quelli della Vitella.
            Del sesto di Borgo, i nobili: i Bondelmonti, Scali, Spini, Gianfigliazzi, Giandonati,
            Bostichi, Altoviti, i Ciampali, Baldovinetti e altri. Del sesto di San Brancazio, i
            nobili: Tornaquinci, Vecchietti, e' Pigli parte di loro, Minerbetti, Becchenugi, e
            Bordoni e altri. Di porte del Duomo: i Tosinghi, Arrigucci, Agli, Sizii, Marignolli, e
            ser Brunetto Latini e' suoi, e più altri. Di porte San Piero: Adimari, Pazzi, Visdomini,
            e parte de' Donati; dal lato delli Scolari rimasono que' della Bella, i Carri, i
            Ghiberti, i Guidalotti di Balla, i Mazzocchi, gli Uccellini, Boccatonde; e oltre a
            questi molti confinati grandi e popolani per ciascuno sesto. E della partita molto
            furono da riprendere i Guelfi, imperciò che·lla città di Firenze era molto forte di mura
            e di fossi pieni d'acqua, e da poterla bene difendere e tenere; ma il giudicio di Dio
            per punire le peccata conviene che faccia suo corso sanza riparo; e a cui Idio vuole
            male gli toglie il senno e l'accorgimento. E partiti i Guelfi il giuovidì, la domenica
            vegnente a dì XVI di settembre, gli usciti di Firenze ch'erano stati a la battaglia a
            Monte Aperti, col conte Giordano e colle sue masnade de' Tedeschi, e cogli altri soldati
            de' Ghibellini di Toscana, arricchiti delle prede de' Fiorentini e degli altri Guelfi di
            Toscana, entrarono nella città di Firenze sanza contasto neuno. E incontanente feciono
            podestà di Firenze per lo re Manfredi Guido Novello de' conti Guidi dal dì a calen di
            gennaio vegnente a due anni; e tenea ragione nel palagio vecchio del popolo da San
            Pulinari, ed era la scala di fuori. E poco tempo appresso fece fare la porta Ghibellina,
            e aprire quella via di fuori, acciò che per quella via che risponde al palagio potesse
            avere entrata e uscita al bisogno, per mettere in Firenze i suoi fedeli di Casentino a
            guardia di lui e della terra; e perché si fece al tempo de' Ghibellini, la porta e la
            via ebbe sopranome Ghibellina. Questo conte Guido fece giurare tutti i cittadini che
            rimasono in Firenze la fedeltà del re Manfredi, e per patti promessi a' Sanesi fece
            disfare cinque castella del contado di Firenze ch'erano alle loro frontiere; e rimase in
            Firenze per capitano di guerra, e vicario generale per lo re Manfredi, il detto conte
            Giordano colle masnade de' tedeschi al soldo de' Fiorentini, i quali molto
            perseguitarono i Guelfi in più parti in Toscana, come innanzi faremo menzione; e tolsono
            tutti i loro beni, e disfeciono molti palagi e torri de' Guelfi, e misono in comune i
            loro beni. Il detto conte Giordano fu gentile uomo di Piemonte in Lombardia, e parente
            della madre del re Manfredi; e per la sua prodezza, e perch'era molto fedele di
            Manfredi, e di vita e di costumi così mondano com'egli, il fece conte e li diè terra in
            Puglia, e di piccolo stato il mise in grande signoria.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Come la novella della sconfitta de' Fiorentini fu in corte di papa, e
              la profezia che ne disse il cardinale Bianco.</p>
          </argument>
          <p>Come in corte di Roma venne la novella della sopradetta sconfitta, il papa e'
            cardinali, ch'amavano lo stato di santa Chiesa, n'ebbono grande dolore e compassione, sì
            per gli Fiorentini, e sì perché di ciò montava lo stato e podere di Manfredi nimico
            della Chiesa; ma il cardinale Attaviano degli Ubaldini ch'era Ghibellino ne fece gran
            festa; onde ciò veggendo il cardinale Bianco, il qual era grande astrolago e maestro di
            nigromanzia, disse: «Se 'l cardinale Attaviano sapesse il futuro di questa guerra de'
            Fiorentini, e' non farebbe questa allegrezza». Il collegio de' cardinali il pregaro che
            dovesse dichiarire più in aperto. Il cardinale Bianco non volea dire, perché parlare del
            futuro gli pareva inlicito a la sua dignità, ma i cardinali pregarono tanto il papa che
            gliele comandasse sotto ubbidienza ch'egli il dicesse. Avuto il detto comandamento,
            disse in brieve sermone: «I vinti vittoriosamente vinceranno, e in etterno non saranno
            vinti». Ciò s'interpetrò che' Guelfi vinti e cacciati di Firenze vittoriosamente
            tornerebbono innistato, e mai in etterno non perderebbono loro stato e signoria di
            Firenze.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Come i Ghibellini di Toscana ordinarono di disfare la città di Firenze,
              e come messer Farinata degli Uberti la difese.</p>
          </argument>
          <p>Per lo simile modo ch'uscirono i Guelfi di Firenze, così feciono quegli di Prato, e di
            Pistoia, e di Volterra, e di Samminiato, e di San Gimignano, e di più altre terre e
            castella di Toscana, le quali tornarono tutte a parte ghibellina, se non fu la città di
            Lucca, la quale si tenne a parte guelfa uno tempo, e fu rifuggio de' Guelfi di Firenze,
            e degli altri usciti di Toscana. I quali Guelfi di Firenze feciono loro istanza in Lucca
            in borgo intorno a San Friano; e la loggia dinanzi a San Friano feciono i Fiorentini. E
            ritrovandosi i Fiorentini in quello luogo, messer Tegghiaio Aldobrandi veggendo lo
            Spedito che nel consiglio gli avea detta villania, e che si cercasse le brache, s'alzò e
            trassesi de' caviglioni V fiorini d'oro ch'avea, e mostrogli allo Spedito che di Firenze
            era uscito assai povero; disse per rimproccio: «Vedi com'io ho conce le brache? A questo
            hai tu condotto te e me e gli altri per la tua audacia e superbia signoria». Lo Spedito
            rispuose: «E voi perché·cci credavate?». Avemo di queste piccole e vili parole fatta
            menzione per assempro che niuno cittadino, e massimamente i popolani o di piccolo
            affare, quando ha signoria non dee essere troppo ardito o prosuntuoso. In questo tempo i
            Pisani, e' Sanesi, e gli Aretini col detto conte Giordano e cogli altri caporali
            ghibellini di Toscana ordinaro di fare parlamento a Empoli, per riformare lo stato di
            parte ghibellina in Toscana, e fare taglia; e così feciono. E però che al conte Giordano
            convenia tornare in Puglia al re Manfredi, per mandato del detto Manfredi fue ordinato
            suo vicario generale e capitano di guerra in Toscana il conte Guido Novello de' conti
            Guidi di Casentino e di Modigliana, il quale per parte disertò il conte Simone suo
            fratello, e 'l conte Guido Guerra suo consorto, e tutti quegli del suo lato che teneano
            parte guelfa; e disposto era al tutto di cacciarne chi Guelfo fosse di Toscana. E nel
            detto parlamento tutte le città vicine, e' conti Guidi, e' conti Alberti, e que' da
            Santa Fiore, e gli Ubaldini, e tutti i baroni d'intorno propuosono e furono in
            concordia, per lo migliore di parte ghibellina, di disfare al tutto la città di Firenze,
            e di recarla a borgora, acciò che mai di suo stato non fosse rinnomo, fama, né podere. A
            la quale proposta si levò e contradisse il valente e savio cavaliere messer Farinata
            degli Uberti, e nella sua diceria propuose gli antichi due grossi proverbi che dicono:
            «Com'asino sape, così minuzza rape» e «Vassi capra zoppa, se 'l lupo no·lla 'ntoppa»; e
            questi due proverbi rinestò in uno, dicendo. «Com'asino sape, sì va capra zoppa; così
            minuzza rape, se 'l lupo no·lla 'ntoppa»; recando poi con savie parole assempro e
            comparazioni sopra il grosso proverbio, com'era follia di ciò parlare, e come gran
            pericolo e danno ne potea avenire; e s'altri ch'egli non fosse, mentre ch'egli avesse
            vita in corpo, colla spada in mano la difenderebbe. Veggendo ciò il conte Giordano, e
            l'uomo, e della autoritade ch'era messer Farinata, e il suo gran seguito, e come parte
            ghibellina se ne potea partire e avere discordia, sì·ssi rimase, e intesono ad altro;
            sicché per uno buono uomo cittadino scampò la nostra città di Firenze da tanta furia,
            distruggimento, ruina. Ma poi il detto popolo di Firenze ne fu ingrato, male conoscente
            contra il detto messer Farinata, e sua progenia e lignaggio, come innanzi faremo
            menzione; ma per la sconoscenza dello ingrato popolo, nondimeno è da commendare e
            da·ffare notabile memoria del virtudioso e buono cittadino, che fece a guisa del buono
            antico Cammillo di Roma, come racconta Valerio, e Tito Livio.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Come il conte Guido vicario colla taglia de' Ghibellini di' Toscana
              andarono sopra Lucca, e ebbono Santa Maria a Monte, e più castella.</p>
          </argument>
          <p>Negli anni di Cristo MCCLXI il conte Guido Novello vicario per lo re Manfredi in
            Firenze, co la taglia di parte ghibellina di Toscana, feciono oste sopra il contado di
            Lucca del mese di settembre, e furono III<hi rend="sup">M</hi> cavalieri tra Toscani e
            Tedeschi, e popolo grandissimo. E ebbono Castello Franco, e Santa Croce, e puosono
            assedio a Santa Maria a Monte, e a quello stettono per tre mesi; e poi per difalta di
            vittuaglia s'arendero a patti, salvi avere e persone. E poi ebbono Montecalvi, e 'l
            Pozzo; e poi tornarono all'asedio di Fucecchio, che v'erano dentro il fiore di tutti gli
            usciti guelfi di Toscana, e a quello stettono all'assedio, gittandovi più difici, e con
            molti ingegni e assalti, per XXX dì. A la fine per la buona gente che dentro v'era, e
            bene guernito, ma maggiormente per grande acquazzone (che 'l terreno d'intorno, ch'è
            forte, per la piova male si può osteggiare), convenne si partisse l'oste, e nol poterono
            avere; e sì vi fu intorno all'assedio le masnade de' Tedeschi ch'erano a la taglia de'
            Ghibellini di Toscana, ch'erano M cavalieri, onde Guido Novello era vicario generale per
            lo re Manfredi, e tutta la forza de' Ghibellini di Firenze, e di Pisa, e di Siena, e
            d'Arezzo, e di Pistoia, e di Prato, e dell'altre città e castella di Toscana; e compiuta
            la detta oste, si tornarono a Firenze.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come gli usciti guelfi di Firenze mandarono loro ambasciadori in
              Alamagna per sommuovere Curradino contra Manfredi.</p>
          </argument>
          <p>In questi tempi veggendosi gli usciti guelfi di Firenze, e dell'altre terre di Toscana,
            esser così perseguiti da la forza di Manfredi e de' Ghibellini di Toscana, e veggendo
            che nullo signore si levava contra la forza di Manfredi, e eziandio la Chiesa avea
            piccolo podere contra·llui, sì·ssi pensarono di mandare loro ambasciadori nella Magna a
            sommuovere lo picciolo Curradino contro a Manfredi suo zio, che falsamente gli tenea il
            regno di Cicilia e di Puglia, profferendogli grande aiuto e favore. E così fu fatto, ché
            de' maggiori usciti di Firenze v'andarono per ambasciadori con quegli del Comune di
            Lucca; e per gli usciti guelfi di Firenze v'andò messer Bonaccorso Bellincioni degli
            Adimari e messer Simone Donati. E trovarono Curradino sì piccolo garzone, che la madre
            in nulla guisa acconsentìo di lasciarlo partire da sé, con tutto che di volere e d'animo
            era grande contro a Manfredi, e avealo per nimico e ribello di Curradino. E tornando i
            detti ambasciadori d'Alamagna, per insegna e arra della venuta di Curradino, si feciono
            donare la sua mantellina foderata di vaio, la quale recata a Lucca, grande festa ne fu
            fatta per gli Guelfi, e mostravasi in San Friano di Lucca com'una santuaria. Ma non
            sapeano il futuro distino i Guelfi di Toscana, come il detto Curradino dovea esser loro
            nemico.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come gli usciti guelfi di Firenze presono Signa, ma poco la
            tennono.</p>
          </argument>
          <p>L'anno appresso MCCLXII i Guelfi usciti di Firenze e gli altri usciti di Toscana,
            essendo l'oste e la taglia de' Ghibellini tornati tutti a·lloro terre, per alcuno
            trattato ch'aveano in Firenze, subitamente partiti da Lucca, una notte entrarono in
            Signa e presono la terra, e quella intendeano afforzare; onde in Firenze ebbe grande
            romore e sombuglio. Il conte Guido incontanente mandò a Pisa, e a Siena, e all'altre
            terre vicine per soccorso di genti, e incontanente vennero con grande cavalleria. Gli
            usciti guelfi sentendo loro venuta, non s'ardirono di restare in Signa, ma si partirono
            e tornarono in Lucca; e ciò fu del mese di<gap/></p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come il conte Guido vicario colla taglia di Toscana e colla forza de'
              Pisani feciono oste sopra Lucca, per la qual cosa i Lucchesi s'accordaro a pace, e
              cacciarono di Lucca gli usciti guelfi.</p>
          </argument>
          <p>La state appresso il detto vicario co' Fiorentini, co' Pisani, e l'altre amistà della
            taglia de' Ghibellini di Toscana, a petizione de' Pisani, feciono oste sopra le terre e
            castella de' Lucchesi, ed ebbono Castiglione, e sconfissonvi i Lucchesi, e gli usciti
            guelfi di Firenze; e messer Cece de' Bondelmonti vi fu preso, e miselsi in groppa messer
            Farinata degli Uberti: chi dice per iscamparlo. Messer Piero Asino degli Uberti gli
            diede d'una mazza di ferro in testa, e in groppa del fratello l'uccise; onde furono
            assai ripresi. E dopo la detta sconfitta il conte Guido co' Pisani e' Ghibellini di
            Firenze ebbono il castello di Nozano, e ponte al Serchio, e Rotaia; e Serrezzano
            s'arrendé a·lloro. I Lucchesi veggendosi così assalire e spogliare di loro castella, e
            per riavere i loro pregioni, che ancora n'avea in Siena della sconfitta di Monte Aperti
            grande quantità, e pur de' migliori, e veggendo che degli usciti guelfi delle terre di
            Toscana non aveano altro che briga, e impaccio, e danno per la loro povertà,
            segretamente feciono trattato col vicario di Manfredi di cacciare gli usciti guelfi di
            Firenze e dell'altre terre di Toscana, di Lucca, e di riavere i loro pregioni e le loro
            castella, e di tenere alla taglia, e prendere vicario, mantenendosi in unitade e in
            pacifico stato, sanza cacciare di Lucca parte alcuna. E così fu fatto e fermo l'accordo,
            e sì segreto, che nullo uscito ne sentì nulla, che bene l'avrebbono sturbato. E
            subitamente fu a tutti comandato che sotto pena dell'avere e della persona che dovessono
            isgombrare Lucca e 'l contado infra i tre dì; onde gli sventurati Guelfi usciti di
            Firenze e dell'altre terre guelfe di Toscana, sanz'altro rimedio o misericordia,
            convenne loro uscire di Lucca e del contado colle loro famiglie; imperciò che di
            presente furono in Lucca le masnade tedesche, e fatto capitano per lo vicario messer
            Gozello da Ghianzuolo; per la qual cosa molte gentili donne mogli degli usciti di
            Firenze per niccessità in su l'alpe di San Pellegrino, che sono tra Lucca e Modona,
            partoriro loro figliuoli, e con tanto esilio e miseria se n'andarono alla città di
            Bologna; e ciò fu del mese di<gap/>, gli anni di Cristo MCCLXIII. Ben si dice per molti
            antichi che l'uscita de' Guelfi di Firenze di Lucca fu cagione di loro ricchezza, perciò
            che molti Fiorentini usciti n'andarono oltremonti in Francia a guadagnare, che prima non
            erano mai usati, onde poi molte ricchezze ne reddiro in Firenze; e cadeci il proverbio
            che dice: «Bisogno fa prod'uomo». E partiti i Guelfi di Lucca, non rimase città né
            castello in Toscana, picciolo o grande, che non tornasse a parte ghibellina. In questi
            tempi, essendo il conte Guido Novello signore in Firenze, tutta la camera del Comune
            votò, e trassene tra più volte assai bellissime balestra e altri guernimenti da oste, e
            mandonnegli a Poppi in Casentino suo castello.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come gli usciti guelfi di Firenze e gli altri usciti di Toscana
              cacciarono i Ghibellini di Modona, e poi di Reggio.</p>
          </argument>
          <p>Venuti nella città di Bologna i miseri Guelfi cacciati di Firenze e di tutte le terre
            di Toscana, che niuna se ne tenea a parte guelfa, più tempo stettono in Bologna con
            grande soffratta e povertà, chi a soldo a piè, e chi a cavallo, e chi sanza soldo.
            Avenne in quegli tempi che quegli della città di Modona, la parte guelfa co' Ghibellini,
            vennono a disensione e battaglia cittadinesca tra·lloro, com'è usanza delle terre di
            Lombardia di raunarsi e di combattersi in su la piazza del Comune: più dì stettono
            afrontati l'uno contra l'altro sanza soprastare l'una parte l'altra. Avenne che' Guelfi
            mandarono per soccorso a Bologna, e spezialmente agli usciti guelfi di Firenze, i quali
            incontanente, come gente bisognosa e che per loro facie guerra, sì v'andarono a piè e a
            cavallo, come meglio ciascuno potéo. E giunti a Modona, per gli Guelfi fu data loro una
            porta, e messi dentro; e incontanente, venuti in su la piazza di Modona, come gente
            virtudiosa, e disposta ad arme e a guerra, si misono a la battaglia contro a'
            Ghibellini, i quali poco sostennero, che furono sconfitti, e morti, e cacciati della
            terra, e rubate le loro case, e beni; delle quali prede i detti usciti di Firenze guelfi
            e dell'altra Toscana molto ingrassaro, e si forniro di cavagli e d'arme, che n'aveano
            grande bisogno; e ciò fu gli anni di Cristo MCCLXIII. E stando in Modona, poco tempo
            appresso, per simile modo come fece Modona, si cominciò battaglia nella città di Reggio
            in Lombardia tra' Guelfi e' Ghibellini; e mandato per gli Guelfi di Reggio per soccorso
            agli usciti guelfi di Firenze ch'erano in Modona, incontanente v'andarono, e feciono
            capitano di loro messere Forese degli Adimari. E entrati in Reggio, furono in su la
            piazza a la battaglia, la quale molto durò, imperciò che' Ghibellini di Reggio erano
            molto possenti, e intra gli altri v'avea uno chiamato il Caca da Reggio, e ancora per
            ischerne del nome di lui si fa menzione in motti. Questi era grande quasi com'uno
            gigante, e di maravigliosa forza, e con una mazza di ferro in mano, nullo gli s'ardiva
            ad appressare che non abbattesse in terra o morto o guasto, e per lui era ritenuta quasi
            tutta la battaglia. Veggendo ciò i gentili uomini di Firenze usciti, si elessono
            tra·lloro XII de' più valorosi, e chiamaronsi gli XII paladini, i quali colle coltella
            in mano si strinsono adosso al detto valente uomo, il quale dopo molto grande difesa, e
            molti de' nimici abattuti, sì fu aterrato e morto in su la piazza; e sì tosto come i
            Ghibellini vidono atterrato il loro campione, si misono in fuga e in sconfitta, e furono
            cacciati di Reggio. E se gli usciti guelfi di Firenze e dell'altre terre di Toscana
            arricchirono delle prede de' Ghibellini di Modona, maggiormente aricchirono di quelle
            de' Ghibellini di Reggio; e tutti s'incavallaro, sicché in poco tempo, standosi in
            Reggio e in Modona, furono più di CCCC a cavallo di buona gente d'arme bene montati, e
            vennono a grande bisogno e sussidio di Carlo conte d'Angiò e di Proenza, quando passò in
            Puglia contra Manfredi, come innanzi faremo menzione. Lasceremo alquanto de' fatti di
            Firenze e degli usciti guelfi, e torneremo alle novitadi che ne' detti tempi furono tra
            la Chiesa di Roma e Manfredi.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come Manfredi perseguitò papa Urbano e la Chiesa co'suoi Saracini di
              Nocera, e come fu predicata la croce contro a·lloro.</p>
          </argument>
          <p>Per la sconfitta de' Fiorentini e degli altri Guelfi di Toscana a Monte Aperti, come
            detto avemo adietro, lo re Manfredi montò in grande signoria e stato, e tutta la parte
            imperiale di Toscana e di Lombardia molto n'asaltò; e la Chiesa e' suoi divoti e fedeli
            n'abassarono molto in tutte parti. Avenne che molto poco tempo appresso, nel detto anno
            MCCLX, papa Allessandro passò di questa vita nella città di Viterbo, e vacò la Chiesa
            sanza pastore V mesi per discordia de' cardinali. Poi elessono papa Urbano il IIII,
            della città di Tresi di Campagna in Francia, il quale fue di vile nazione, siccome
            figliuolo d'uno ciabattiere, ma valente uomo fu, e savio. Ma la sua elezione fu in
            questo modo: egli era in corte di Roma povero cherico, e piativa una sua chiesa che gli
            era tolta, di libbre XX di tornesi l'anno; i cardinali per loro discordia serrarono con
            chiavi ov'erano rinchiusi, e feciono tra·lloro dicreto segreto che 'l primo cherico che
            picchiasse la porta fosse papa. Come piacque a·dDio, questo Urbano fu il primo, e dove
            piativa la povera chiesa di libbre XX di tornesi, ebbe l'universale Chiesa, come
            dispuose Idio, al modo della elezione del beato Niccolaio. Perché fu miracolosa la
            elezione, n'avemo fatta menzione e memoria; il quale fu consecrato gli anni di Cristo
            MCCLXI. Questi trovando la Chiesa in grande abassamento per la forza di Manfredi, il
            quale occupava quasi tutta Italia, e l'oste de' suoi Saracini di Nocera avea messa nelle
            terre del Patrimonio di San Piero, sì predicò croce contro a·lloro, onde molta gente
            fedeli si crucciaro, e andarono ad oste contra loro; per la qual cosa i detti Saracini
            si fuggirono in Puglia; ma però non lasciava Manfredi di continuo fare perseguitare il
            papa e la Chiesa a' suoi fedeli e masnade; e egli stava quando in Cicilia e quando in
            Puglia a grande delizia e in grandi diletti, seguendo vita mondana e epicurea, ad ogni
            suo piacere, tenendo più concubine, vivendo lussuriosamente, e non parea che curasse né
            Dio né santi. Ma Idio giusto signore, il quale per grazia indugia il suo giudicio a'
            peccatori perché si riconoscano, ma alla fine non perdona chi non ritorna a·llui, tosto
            mandò la sua maladizione e ruina a Manfredi, quando egli si credea esser in maggiore
            stato e signoria, come innanzi faremo menzione.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Come la Chiesa di Roma elesse Carlo di Francia a esser re di Cicilia e
              di Puglia.</p>
          </argument>
          <p>Essendo il detto papa Urbano e la Chiesa così abbassata per la potenzia di Manfredi, e
            li eletti due imperadori (ciò era quello di Spagna e quello d'Inghilterra) nonn–aveano
            concordia né potenzia di passare in Italia, e Curradino figliuolo del re Currado, a cui
            apartenea per retaggio il regno di Cicilia e di Puglia, era sì piccolo garzone, che non
            potea ancora venire contro a Manfredi, il detto papa per infestamento di molti fedeli
            della Chiesa, i quali per le forze di Manfredi erano cacciati di loro terre, e
            spezialmente per gli usciti guelfi di Firenze e di Toscana che al continuo erano
            seguendo la corte, compiagnendosi a' piè del papa, il detto papa Urbano fece uno grande
            concilio de' suoi cardinali e di molti prelati, e propuose come la Chiesa era soggiogata
            da Manfredi, e come sempre quegli di sua casa e lignaggio erano stati nimici e
            persecutori di santa Chiesa, non essendo grati di molti benifici ricevuti, che, quando
            a·lloro paresse, avea pensato di trarre santa Chiesa di servaggio, e di recarla in suo
            stato e libera; e ciò potea esser, chiamando Carlo conte d'Angiò e di Proenza, figliuolo
            del re di Francia, e fratello del buono re Luis, il quale era il più sofficiente
            prencipe di prodezza d'arme e d'ogni virtù che fosse al suo tempo, e di sì possente casa
            come quella di Francia, e che fosse campione di santa Chiesa, e re di Cicilia e di
            Puglia, raquistandola dal re Manfredi, il quale la tenea per forza inlicitamente, e era
            scomunicato e dannato, e contro a la volontà di santa Chiesa, e come suo ribello; e egli
            si confidava tanto nella prodezza del detto Carlo e della baronia di Francia, che 'l
            seguiterebbono, ch'egli non dubitava ch'egli non contastasse Manfredi, e gli togliesse
            la terra e il regno tutto in poco tempo, e mettesse la Chiesa in grande stato. Al quale
            consiglio s'accordarono tutti i cardinali e prelati, e così elessono il detto Carlo a re
            di Cicilia e di Puglia, egli e' suoi discendenti insino in quarta di sua generazione
            appresso a lui; e fermata la elezione, gli mandarono il decreto; e ciò fu gli anni di
            Cristo MCCLXIII.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come Carlo conte d'Angiò e di Proenza accettò la elezione fattagli di
              Puglia e di Cicilia per la Chiesa di Roma.</p>
          </argument>
          <p>Come la detta elezione fu portata in Francia al detto Carlo per lo cardinale Simone dal
            Torso, sì n'ebbe consiglio col re Luis di Francia, e col conte d'Artese, e con quello di
            Lanzone suoi fratelli, e cogli altri grandi baroni di Francia, e per tutti fu
            consigliato ch'al nome di Dio dovesse fare la detta impresa in servigio di santa Chiesa,
            e per portare onore di corona e di reame. E lo re Luis di Francia suo maggiore fratello
            gli proferse aiuto di gente e di tesoro; e simigliante gli profersono tutti i baroni di
            Francia. E la donna sua, ch'era figliuola minore del buono conte Ramondo Berlinghieri di
            Proenza, per la quale ebbe in retaggio la detta contea di Proenza, come sentì la
            elezione del conte Carlo suo marito, per esser reina si impegnò tutti i suoi gioegli, e
            richiese tutti i baccellieri d'arme di Francia e di Proenza, che fossono alla sua
            bandiera, e a farla reina. E ciò fece maggiormente per uno dispetto e sdegno, che poco
            dinanzi le sue tre maggiori serocchie, che tutte erano reine, l'aveano fatto, di farla
            sedere uno grado più bassa di loro, onde con grande duolo se ne richiamò a Carlo suo
            marito, il quale le rispuose: «Datti pace, ch'io ti farò tosto maggiore reina di loro»;
            per la qual cosa ella procacciò e ebbe la migliore baronia di Francia al suo servigio, e
            quegli che più adoperarono nella detta impresa. E così intese Carlo al suo
            apparecchiamento con ogni sollecitudine e podere, e rispuose al papa e a' cardinali per
            lo detto legato cardinale, come avea accettata la loro elezione, che sanza guari
            d'indugio passerebbe in Italia con forte braccio e grande potenzia alla difensione di
            santa Chiesa e contro a Manfredi, per cacciarlo della terra di Cicilia e di Puglia;
            della quale novella la Chiesa e tutti suoi fedeli, e chiunque era di parte guelfa, si
            confortarono assai e presono grande vigore. Come Manfredi sentì la novella, si provide
            al riparo di gente e di moneta, e colla forza della parte ghibellina di Lombardia e di
            Toscana, ch'erano in sua lega e compagnia, ordinò taglia e guernimento di più gente
            assai che prima nonn–aveano, e fecene venire della Magna per suo riparo, acciò che 'l
            detto Carlo né sua gente di Francia non potessono entrare in Italia né passare a Roma; e
            con moneta e con promesse si recò gran parte de' signori e delle città d'Italia sotto
            sua signoria, e in Lombardia fece suo vicario il marchese Palavigino di Piemonte suo
            parente, che molto il somigliava di persona e di costumi. E simigliante fece
            apparecchiare grande guardia in mare di galee armate de' suoi Ciciliani e Pugliesi, e
            de' Pisani ch'erano in lega con lui, e poco dottava la venuta del detto Carlo, il quale
            chiamavano per dispetto Carlotto. E imperciò che a Manfredi parea esser, e era, signore
            del mare e della terra, e la sua parte ghibellina era al di sopra e signoreggiava
            Toscana e Lombardia, la sua venuta avea per niente.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Incidenza, raccontando del buono conte Ramondo di Proenza.</p>
          </argument>
          <p>Poi che nel capitolo di sopra avemo contato della valente donna, moglie che fu del re
            Carlo e figliuola del buono conte Ramondo Berlinghieri di Proenza, è ragione ch'alcuna
            cosa in brieve diciamo del detto conte, onde il re Carlo rimase reda. Il conte Ramondo
            fu gentile signore di legnaggio, e fu d'una progenia di que' della casa d'Araona, e di
            quella del conte di Tolosa; per retaggio fu sua la Proenza di qua dal Rodano. Signore fu
            savio e cortese, e di nobile stato, e virtuoso, e al suo tempo fece onorate cose, e in
            sua corte usarono tutti i gentili uomini di Proenza, e di Francia, e Catalogna per la
            sua cortesia e nobile stato; e molte cobbole e canzoni provenzali di gran sentenzie
            fece. Arrivò in sua corte uno romeo che tornava da Sa·Jacopo, e udendo la bontà del
            conte Ramondo, ristette in sua corte, e fu sì savio e valoroso, e venne tanto in grazia
            al conte, che di tutto il fece maestro e guidatore; il quale sempre in abito onesto e
            riligioso si mantenne, e in poco tempo per sua industria e senno radoppiò la rendita di
            suo signore in tre doppi, mantenendo sempre grande e onorata corte. E avendo guerra col
            conte di Tolosa per confini di loro terre (e il conte di Tolosa ch'era il maggiore conte
            del mondo, e sotto sé avea XIIII conti), per la cortesia del conte Ramondo, e per lo
            senno del buono romeo, e per lo tesoro ch'egli gli avea raunato, ebbe tanti baroni e
            cavalieri, ch'egli venne al disopra della guerra, e con onore. Quattro figliuole avea il
            conte e nullo figliuolo maschio. Per lo senno e procaccio del buono romeo, prima gli
            maritò la maggiore al buono re Luis di Francia per moneta, dicendo al conte: «Lasciami
            fare, e non ti gravi il costo, che se tu mariti bene la prima, tutte l'altre per lo suo
            parentado le mariterai meglio, e con meno costo». E così venne fatto, che incontanente
            il re d'Inghilterra per esser cognato del re di Francia tolse l'altra per poca moneta;
            appresso il fratello carnale essendo eletto re de' Romani, simile tolse la terza; la
            quarta rimanendo a maritare, disse il buono romeo: «Di questa voglio che abbi uno
            valente uomo per figliuolo, che rimanga tua reda»; e così fece. Trovando Carlo conte
            d'Angiò, fratello del re Luis di Francia, disse: «A costui la da', ch'è per esser il
            migliore uomo del mondo», profetando di lui; e così fu fatto. Avenne poi per invidia, la
            quale guasta ogni bene, che' baroni di Proenza appuosono al buono romeo ch'egli avea
            male guidato il tesoro del conte, e feciongli domandare conto; il valente romeo disse:
            «Conte, io t'ho servito gran tempo, e messo di picciolo stato in grande, e di ciò per lo
            falso consiglio di tue genti se' poco grato; io venni in tua corte povero romeo, e
            onestamente del tuo sono vivuto: fammi dare il mio muletto, e 'l mio bordone, e
            scarsella, com'io ci venni, e quetoti ogni servigio». Il conte non volea si partisse;
            per nulla volle rimanere, e com'era venuto, così se n'andò, che mai non si seppe onde si
            fosse, né dove s'andasse: avisossi per molti che fosse santa anima la sua.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Come in quegli tempi apparve una grande stella comata, e le sue
              significazioni.</p>
          </argument>
          <p>Negli anni di Cristo MCCLXIIII, del mese d'agosto, apparve in cielo una stella comata
            con grandi raggi e chioma dietro, che levandosi dall'oriente con grande luce infino
            ch'era al mezzo il cielo, inverso l'occidente, la sua chioma risplendea, e durò tre
            mesi: ciò fu infino del mese di novembre. E la detta stella comata significò diverse
            novitadi in più parti del secolo; e molti dissono ch'apertamente significò la venuta del
            re Carlo di Francia, e la mutazione che seguì l'anno appresso del regno di Cicilia e di
            Puglia, il quale si trasmutò per la sconfitta e morte del re Manfredi della signoria de'
            Tedeschi a quella de' Franceschi; e simigliante molte mutazioni e traslazioni di parti,
            per cagione di quella del Regno, avennero a più città di Toscana e di Lombardia, come
            innanzi faremo menzione. E come s'apruovi che queste stelle comate significano mutazioni
            di regni, per gli antichi autori in loro versi, si mostra per Istazio poeta, nel primo
            suo libro di Tebe, ove disse: «<foreign lang="lat">Bella quibus populis que mutat regni
              comete</foreign>». E Lucano nel primo suo libro disse: «<foreign lang="lat">Sideris et
              terris mutante regna comete</foreign>». Ma questa intra l'altre significazioni fu
            evidente e aperta, che come la detta stella apparve, papa Urbano amalò d'infermità, e la
            notte che la detta cometa venne meno si passò il detto papa di questa vita nella città
            di Perugia, e là fu soppellito; della cui morte alquanto tardò la venuta di Carlo, e
            Manfredi e' suoi seguaci furono molto allegri, avisando che morto il detto papa Urbano
            ch'era Francesco, s'impedisse la detta impresa di Carlo. E vacò la Chiesa sanza pastore
            V mesi; ma come piacque a·dDio, fu fatto papa Clemente IIII della città di San Gilio in
            Proenza, il quale fu buono uomo e di santa vita per orazioni, e digiuni, e limosine,
            tutto che prima fosse suto laico, e avesse avuto moglie e figliuoli, cavaliere e grande
            avogado in ogni consiglio del re di Francia; ma morta la moglie, si fece cherico, e fu
            vescovo dal Poi, e appresso arcivescovo di Nerbona, e poi cardinale di Savina, e regnò
            presso di IIII anni, e molto fu favorevole alla venuta del detto Carlo, e rimise santa
            Chiesa in buono stato. Lasceremo alquanto del papa e dell'altre novità d'Italia,
            imperciò che tutte seguiro all'avento del detto Carlo e de' suoi successori, e le novità
            che furono quasi per tutto il mondo.</p>
        </div2>
      </div1>
      <div1 type="libro">
        <head>LIBRO OTTAVO</head>
        <argument>
          <p rend="italic">Qui comincia il VIII libro, il quale tratta dell'avenimento del re Carlo,
            e di molte mutazioni e novitadi che ne seguirono appresso.</p>
        </argument>
        <div2 type="capitolo">
          <head>I</head>
          <p>Carlo figliuolo secondo che fu di Luis Piacevole re di Francia, e nipote del buono re
            Filippo il Bornio suo avolo, onde facemmo menzione adietro, e fratello del buono re Luis
            di Francia, e di Ruberto conte d'Artese, e d'Infons conte di Pettieri, tutti e quattro
            fratelli, furono nati della reina Biancia figliuola del re Alfons di Spagna. Il detto
            Carlo conte d'Angiò per retaggio del padre, e conte di Proenza di qua dal Rodano per
            retaggio della moglie, figliuola del buono conte Ramondo Berlinghieri, sì come per lo
            papa e per la Chiesa fu eletto re di Cicilia e di Puglia, sì s'apparecchiò di cavalieri
            e di baroni per fornire sua impresa e passare in Italia, come innarrammo dinanzi. Ma
            acciò che più apertamente si possa sapere per quegli che sono a venire come questo Carlo
            fu il primo origine de' re di Cicilia e di Puglia stratti della casa di Francia, sì
            direno alquanto delle sue virtù e condizioni; ed è bene ragione di far memoria di tanto
            signore, e tanto amico e protettore e difenditore di santa Chiesa e della nostra città
            di Firenze, sì come innanzi faremo menzione. Questo Carlo fu savio, di sano consiglio, e
            prode in arme, e aspro, e molto temuto e ridottato da tutti i re del mondo, magnanimo e
            d'alti intendimenti, in fare ogni grande impresa sicuro, in ogni aversità fermo, e
            veritiere d'ogni sua promessa, poco parlante, e molto adoperante, e quasi non ridea se
            non poco, onesto com'uno religioso, e cattolico; aspro in giustizia, e di feroce
            riguardo; grande di persona e nerboruto, di colore ulivigno, e con grande naso, e parea
            bene maestà reale più ch'altro signore. Molto vegghiava e poco dormiva, e usava di dire
            che dormendo tanto tempo si perdea. Largo fu a' cavalieri d'arme, ma covidoso
            d'aquistare terra, e signoria, e moneta, d'onde si venisse, per fornire le sue imprese e
            guerre. Di gente di corte, minestrieri o giucolari, non si dilettò mai. La sua arme era
            quella di Francia, cioè il campo azzurro e fioridaliso d'oro, e di sopra uno rastrello
            vermiglio: tanto si divisava da quella del re di Francia. Questo Carlo quando passò in
            Italia era d'età di XLVI anni, e regnò re di Cicilia e di Puglia, come faremo menzione
            innanzi, anni XVIIII. Ebbe della moglie due figliuoli e più figliuole: il primo ebbe
            nome Carlo secondo, e fu sciancato alquanto, e fu prenze di Capova, e appresso del primo
            Carlo suo padre fu re di Cicilia e di Puglia, come innanzi faremo menzione; l'altro ebbe
            nome Filippo, il quale per la moglie fu prenze della Morea, ma morì giovane, e sanza
            figliuoli, però che si guastò a tendere uno balestro. Lasceremo alquanto della progenie
            del buono re Carlo, e seguiremo nostra storia del suo passaggio in Italia e d'altre cose
            conseguenti a quello.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come i Guelfi usciti di Firenze ebbono l'arme da papa Chimento, e come
              seguirono la gente francesca del conte Carlo.</p>
          </argument>
          <p>In questi tempi i Guelfi usciti di Firenze e dell'altre terre di Toscana, i quali
            s'erano molto avanzati per la presura ch'aveano fatta della città di Modona e di Reggio,
            come addietro facemmo menzione, sentendo come il conte Carlo s'apparecchiava di passare
            in Italia, sì si misono con tutto loro podere in arme e in cavagli, isforzandosi
            ciascuno giusta sua possa, e feciono più di CCCC buoni uomini a cavallo gentili di
            lignaggio, e provati in arme, e mandarono loro ambasciadori a papa Chimento, acciò che
            gli raccomandasse al conte Carlo eletto re di Cicilia, e profferendosi al servigio di
            santa Chiesa; i quali dal detto papa furono ricevuti graziosamente, e proveduti di
            moneta e d'altri benifici; e volle il detto papa che per suo amore la parte guelfa di
            Firenze portasse sempre la sua arme propia in bandiera e in suggello, la quale era, e è,
            il campo bianco con una aguglia vermiglia in su uno serpente verde, la quale portarono e
            tennero poi, e fanno insino a' nostri presenti tempi; bene v'hanno poi agiunto i Guelfi
            uno giglietto vermiglio sopra il capo dell'aquila. E con quella insegna si partirono di
            Lombardia in compagnia de' cavalieri franceschi del conte Carlo quando passarono a Roma,
            come appresso faremo menzione; e fu della migliore gente, e che più adoperarono d'arme
            ch'avesse del tanto il re Carlo alla battaglia contro a Manfredi. Lasceremo alquanto
            degli usciti guelfi di Firenze, e diremo della venuta del conte Carlo e di sua
          gente.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come il conte Carlo si partì di Francia, e per mare si passò di Proenza
              a Roma.</p>
          </argument>
          <p>Negli anni di Cristo MCCLXV Carlo conte d'Angiò e di Proenza, fatta sua raunata di
            baroni e di cavalieri di Francia, e di moneta per fornire suo viaggio, e fatta sua
            mostra, si lasciò il conte Guido di Monforte capitano e guidatore di MD cavalieri
            franceschi, i quali dovessono venire a Roma per la via di Lombardia. E fatta la festa
            della Pasqua della Resurressione di Cristo col re Luis di Francia e cogli altri suoi
            fratelli e amici, subitamente si partì di Parigi con poca compagnia: sanza soggiorno
            venne a Marsilia in Proenza, là dove avea fatte apparecchiare XXX galee armate, in su le
            quali si ricolse con alquanti baroni che di Francia avea menato seco, e con certi de'
            suoi baroni e cavalieri provenzali, e misesi in mare per venire a Roma a grande
            pericolo; però che 'l re Manfredi colle sue forze avea fatte armare in Genova, e in
            Pisa, e nel Regno più di LXXX galee, le quali stavano in mare alla guardia, acciò che 'l
            detto Carlo non potesse passare. Ma il detto Carlo, come franco e ardito signore, si
            mise a passare, non guardando agli aguati de' suoi nimici, dicendo uno proverbio, overo
            sentenzia di filosofo, che dice: «Buono studio rompe rea fortuna». E ciò avenne al detto
            Carlo bene a bisogno; ché essendo colle sue galee sopra il mare di Pisa, per fortuna di
            mare si sciarrarono, e Carlo con III delle sue galee, per forza straccando, arrivò a
            Porto Pisano. Sentendo ciò il conte Guido Novello, ch'allora era in Pisa vicaro del re
            Manfredi, s'armò colle sue masnade di Tedeschi per cavalcare a Porto, e prendere il
            conte Carlo; i Pisani presono loro punto, e chiusono le porte della città, e furono ad
            arme, e mossono questione al vicario, che rivoleano il cassero del Mutrone ch'egli tenea
            per gli Lucchesi, il quale era a·lloro molto caro e bisognevole; e così convenne che
            fosse fatto innanzi si potesse partire. E per lo detto intervallo e dimoro, quando il
            conte Guido partito di Pisa e giunto a Porto, il conte Carlo, cessata alquanto la
            fortuna, e con grande sollecitudine fatte racconciare le sue galee, e messosi in mare,
            di poco dinanzi s'era partito di Porto, e cessato tanto pericolo e isventura: e così
            come piacque adDio, passando poi assai di presso del navilio del re Manfredi, prendendo
            alto mare, arrivò colla sua armata sano e salvo alla foce del Tevero di Roma del mese di
            maggio del detto anno, la cui venuta fu tenuta molto maravigliosa e sùbita, e dal re
            Manfredi e da sua gente appena si potea credere. Giunto Carlo a Roma, da' Romani fu
            ricevuto a grande onore, imperciò che non amavano la signoria di Manfredi, e
            incontanente fu fatto sanatore di Roma per volontà del papa e del popolo di Roma. Con
            tutto che papa Chimento fosse a Viterbo, li diede ogni aiuto e favore contro a Manfredi,
            spirituale e temporale; ma per cagione che·lla sua cavalleria che venia di Francia per
            terra, per molti impedimenti apparecchiati per le genti di Manfredi in Lombardia,
            penarono molto a giugnere a Roma, come faremo menzione, sicché al conte Carlo convenne
            soggiornare a Roma, e in Campagna, e a Viterbo tutta quella state, nel quale soggiorno
            provide e ordinò come potesse entrare nel Regno con sua oste.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come il conte Guido di Monforte colla cavalleria del conte Carlo passò
              per Lombardia a Roma.</p>
          </argument>
          <p>Il conte Guido di Monforte colla cavalleria che 'l conte Carlo gli lasciò a guidare, e
            colla contessa moglie del detto Carlo, e co' suoi cavalieri si partirono di Francia del
            mese di giugno del detto anno. E questi furono i caporali de' baroni col conte di
            Monforte: messer Boccardo conte di Vandomo, e messere Giovanni suo fratello, messer
            Guido di Bieluogo vescovo d'Alsurro, messere Filippo di Monforte, messere Guiglielmo e
            messer Piero di Bielmonte, messer Ruberto di Bettona primogenito del conte di Fiandra il
            quale era genero del conte Carlo, messer Gilio il Bruno conastabolo di Francia, maestro
            e balio del detto Ruberto, il maliscalco di Mirapesce, messere Guiglielmo lo Stendardo,
            messer Gianni di Bresiglia maliscalco del conte Carlo, cortese e valente cavaliere; e
            feciono la via di Borgogna e di Savoia, e passarono le montagne di Monsanese; e arrivati
            nella contrada di Torino e d'Asti, dal marchese di Monferrato ch'era signore di quello
            paese furono ricevuti onorevolmente, perché 'l detto marchese tenea colla Chiesa, e era
            contro a Manfredi; e per lo suo condotto, e coll'aiuto de' Melanesi, si misono a passare
            la Lombardia tutti in arme, e cavalcando schierati, e con molto affanno di Piemonte
            infino a Parma, però che 'l marchese Palavigino parente di Manfredi, colla forza de'
            Chermonesi e dell'altre città ghibelline di Lombardia ch'erano in lega con Manfredi, era
            a guardare i passi con più di III<hi rend="sup">M</hi> cavalieri, che Tedeschi e che
            Lombardi. Alla fine, come piacque a·dDio, veggendosi assai di presso le dette due osti
            al luogo detto<gap/>, i Franceschi passarono sanza contasto di battaglia, e arrivarono
            alla città di Parma. Bene si disse che uno messer Buoso della casa di que' da Duera di
            Chermona, per danari ch'ebbe da' Franceschi, mise consiglio per modo che l'oste di
            Manfredi non fosse al contasto al passo, com'erano ordinati, onde poi il popolo di
            Chermona a·ffurore distrussono il detto legnaggio di quegli da Duera. Giunti i
            Franceschi alla città di Parma, furono ricevuti graziosamente; e gli usciti guelfi di
            Firenze e dell'altre città di Toscana, con più di CCCC cavalieri, onde aveano fatto loro
            capitano il conte Guido Guerra de' conti Guidi, andarono loro incontro infino a Mantova.
            E quando i Franceschi si scontrarono con gli usciti guelfi di Firenze e di Toscana,
            parve loro sì bella gente e sì riccamente a cavagli e ad arme, che molto si
            maravigliarono che usciti di loro terre potessono esser così nobilemente adobbati, e la
            loro compagnia ebbono molto cara de' detti nostri usciti. E poi gli scorsono e
            condussono per Lombardia a Bologna, e per Romagna, e per la Marca, e per lo Ducato, che
            per Toscana non poterono passare, però che tutta era a parte ghibellina e alla signoria
            di Manfredi; per la qual cosa misono molto tempo in loro viaggio, sicché prima fu
            l'entrante del mese di dicembre del detto anno MCCLXV, che giugnessono a Roma; e giunti
            loro alla città di Roma, il conte Carlo fu molto allegro, e gli ricevette a gran festa e
            onore.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come lo re Carlo fu coronato in Roma re di Cicilia, e come incontanente
              si partì con sua oste per andare incontro al re Manfredi.</p>
          </argument>
          <p>Come la cavalleria del conte Carlo fu giunta a Roma, sì intese a prendere sua corona, e
            il dì della Befania, gli anni detti MCCLXV, per due cardinali legati e mandati dal papa
            fue consecrato in Roma e coronato del reame di Cicilia e di Puglia, egli e la donna sua,
            a grande onore; e sì tosto come fu finita la festa della sua coronazione, sanza alcuno
            soggiorno si mise al camino con sua oste per la via di Campagna inverso il regno di
            Puglia; e Campagna ebbe assai tosto grande parte sanza contasto al suo comandamento. Lo
            re Manfredi sentendo la loro venuta, del detto Carlo, e poi della sua gente, com'era
            passata per difalta della sua grande oste ch'era in Lombardia, fu molto cruccioso:
            incontanente mise tutto suo studio alla guardia de' passi del Regno, e al passo al ponte
            a Cepperano mise il conte Giordano e quello di Caserta, i quali erano della casa di
            quegli d'Aquino, e con genti assai a piè e a cavallo, e in San Germano mise grande parte
            di sua baronia, Tedeschi e Pugliesi, e tutti i Saracini di Nocera coll'arcora e balestra
            e con molto saettamento, confidandosi più in quello riparo che inn–altro, per lo forte
            luogo e per lo sito, che dall'una parte ha grandi montagne e dall'altra paduli e marosi,
            ed era fornito di vittuaglia e di tutte cose bisognevoli per più di due anni. Avendo
            fatto il re Manfredi di fornimento a' passi, come detto avemo, sì mandò suoi
            ambasciadori al re Carlo, per trattare co·llui triegue o pace; ed isposta loro
            ambasciata, il re Carlo di sua bocca volle fare la risposta, e disse in sua lingua in
            francesco: «<foreign lang="lat">Ales e dite moi a le sultam de Nocere: o gie metterai
              lui en enferne o il mettra moi em paradis</foreign>»; ciò vuole dire: «Io non voglio
            altro che·lla battaglia, ove o io ucciderò lui, o egli me»; e ciò fatto, sanza soggiorno
            si mise al cammino. Avenne che giunto il re Carlo con sua oste a Fresolone in Campagna,
            iscendendo verso Cepperano, il detto conte Giordano che a quello passo era a guardia,
            veggendo venire la gente del re per passare, volle difendere il passo; il conte di
            Caserta disse ch'era meglio a lasciarne prima alquanti passare, sì gli avrebbono di là
            dal passo sanza colpo di spada. Il conte Giordano credendo che consigliasse il migliore,
            aconsentì, ma quando vide ingrossare la gente, ancora volle assalirgli con battaglia;
            allora il conte di Caserta, il quale era nel trattato, disse che·lla battaglia era di
            gran rischio, imperciò che troppi n'erano passati. Allora il conte Giordano veggendo sì
            possente la gente del re, abandonarono la terra e 'l ponte, chi dice per paura, ma i più
            dissono per lo trattato fatto da·re al conte di Caserta, imperciò ch'egli nonn–amava
            Manfredi, però che per la sua disordinata lussuria per forza avea giaciuto colla moglie
            del conte di Caserta, onde da·llui si tenea forte ontato, e volle fare questa vendetta
            col detto tradimento. E a questo diamo fede, però che furono de' primi egli e' suoi che
            s'arrenderono al re Carlo, e lasciato Cepperano, non tornaro a l'oste del re Manfredi a
            San Germano, ma si tennero in loro castella.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come il re Carlo, avuto il passo di Cepperano, ebbe per forza la terra
              di San Germano.</p>
          </argument>
          <p>Come lo re Carlo e sua oste ebbono preso il passo di Cepperano, presono Aquino sanza
            contasto, e per forza ebbono la rocca d'Arci, ch'è delle più forti tenute di quello
            paese; e ciò fatto, si misono a campo coll'oste a San Germano. Quegli della terra per lo
            forte luogo, e perch'era bene fornito di genti e di tutte cose, aveano per niente la
            gente del re Carlo, ma per dispregio, a·lloro ragazzi che menavano i cavagli a l'acqua
            faceano spregiare, e dire onta e villania, chiamando: «Ov'è il vostro Carlotto?». Per la
            qual cosa i ragazzi de' Franceschi si misono a badaluccare e a combattere con quegli
            d'entro, per la qual cosa tutta l'oste de' Franceschi si levò a romore. E temendo che 'l
            campo non fosse assalito, tutti furono ad arme i Franceschi subitamente, correndo
            inverso la terra; quegli d'entro non prendendosi di ciò guardia, non furono così tosto
            tutti a l'arme. I Franceschi con grande furore assalirono la terra, e dando battaglia da
            più parti; e chi migliore schermo non potea avere, ismontando de' cavagli, e levando
            loro le selle, e con esse in capo andavano sotto le mura e torri della terra. Il conte
            di Vandomo con messer Gianni suo fratello, e co·lloro bandiera, i quali furono de' primi
            che s'armarono, seguirono i ragazzi di que' d'entro ch'erano usciti al badalucco, e
            cacciandogli, co·lloro insieme si misono dentro per una postierla ch'era aperta per
            ricoglierli; e ciò non fu sanza grande pericolo, imperciò che·lla porta era bene
            guardata da più gente d'arme, e rimasonvene e morti e fediti di quegli che seguivano il
            conte di Vandomo e 'l fratello; ma eglino per loro grande ardire e virtù pur vinsono la
            punga a la porta per forza d'arme, e entrarono dentro, e incontanente la loro insegna
            misono in su le mura. E de' primi che gli seguirono furono gli usciti guelfi di Firenze,
            ond'era capitano il conte Guido Guerra, e la 'nsegna portava messer Stoldo Giacoppi de'
            Rossi: i quali Guelfi alla presa del detto San Germano si portarono maravigliosamente e
            come buona gente, per la qual cosa quegli di fuori presono cuore e ardire, e chi meglio
            poteva si mettea dentro alla terra. Quegli d'entro, vedute le 'nsegne de' nemici in su
            le mura, e presa la porta, molti ne fuggirono, e pochi ne stettono alla difensione; per
            la qual cosa la gente del re Carlo combattendo ebbono la terra di San Germano a dì X di
            febbraio MCCLXV, e fu tenuta grandissima maraviglia, per la fortezza della terra, e
            piuttosto fattura di Dio che forza umana, perché dentro v'avea più di M cavalieri e più
            di V<hi rend="sup">M</hi> pedoni, intra' quali avea molti arcieri saracini di Nocera; ma
            per una zuffa che la notte dinanzi, come a Dio piacque, surse tra' Cristiani e'
            Saracini, della quale i Saracini furono soperchiati, il giorno appresso non furono in
            fede alla difensione della terra; e questa infra l'altre fu bene una delle cagioni
            perché perderono la terra di San Germano. Delle masnade di Manfredi furono assai morti e
            presi, e la terra tutta corsa e rubata per li Franceschi, e ivi soggiornò lo re e sua
            oste alquanto per prendere riposo, e per sapere gli andamenti di Manfredi.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come lo re Manfredi andò a Benivento, e come ordinò sue schiere per
              combattere col re Carlo.</p>
          </argument>
          <p>Lo re Manfredi intesa la novella della perdita di San Germano, e tornandone la sua
            gente sconfitti, fu molto isbigottito, e prese suo consiglio quello ch'avesse a·ffare,
            il quale fu consigliato per lo conte Calvagno, e per lo conte Giordano, e per lo conte
            Bartolomeo, e per lo conte camerlingo, e per gli altri suoi baroni ch'egli con tutto suo
            podere si ritraesse alla città di Benivento per forte luogo, e per avere la signoria di
            prendere la battaglia a sua posta, e per ritrarsi inverso Puglia, se bisognasse, e
            ancora per contradiare il passo al re Carlo, imperciò che per altra via non potea
            entrare in Principato e a Napoli, né passare in Puglia se non per la via di Benivento; e
            così fu fatto. Lo re Carlo sentendo l'andata di Manfredi a Benivento, incontanente si
            partì da San Germano, per seguirlo con sua oste, e non tenne il cammino diritto di
            Capova, e per Terra di Lavoro, imperciò che al ponte di Capova non avrebbe potuto
            passare, per la fortezza ch'è in su il fiume delle torri del ponte, e il fiume è grosso;
            ma si mise a passare il fiume del Voltorno presso a Tuliverno, ove si può guadare, e
            tenne per la contrada d'Alifi, e per aspri cammini delle montagne di beneventana, e
            sanza soggiorno, e con grande disagio di muneta e di vittuaglia, giunse all'ora di
            mezzogiorno a piè di Benevento, alla valle d'incontro alla città, per ispazio di lungi
            di due miglia alla riva del fiume di Calore, che corre a piè di Benevento. Lo re
            Manfredi veggendo apparire l'oste del re Carlo, avuto suo consiglio, prese partito del
            combattere, e d'uscire fuori a campo con sua cavalleria, per assalire la gente del re
            Carlo anzi che si riposassono; ma in ciò prese mal partito, che se fosse atteso uno o
            due giorni, lo re Carlo e sua oste erano morti e presi sanza colpo di spada, per difalta
            di vivanda per loro e per gli loro cavagli; ché 'l giorno dinanzi che giugnessono a piè
            di Benevento, per nicessità di vittuaglia, molti di sua oste convenne vivesse di cavoli,
            e' loro cavagli di torsi, sanza altro pane, o biada per gli cavagli, e la moneta per
            dispendere era loro fallita. Ancora era la gente e forza del re Manfredi molto sparta,
            che messer Currado d'Antioccia era in Abruzzi con gente, il conte Federigo era in
            Calavra, il conte di Ventimiglia era in Cicilia: che se avesse alquanto atteso
            crescevano le sue forze; ma a cui Iddio vuole male gli toglie il senno. Manfredi uscito
            di Benevento con sua gente, passò il ponte ch'è sopra il detto fiume di Calore, nel
            piano ove si dice Santa Maria della Grandella, il luogo detto la pietra a Roseto; ivi
            fece tre battaglie overo schiere: l'una fu di Tedeschi di cui si rifidava molto, e erano
            bene MCC cavalieri, ond'era capitano il conte Calvagno; la seconda era di Toscani e
            Lombardi, e anche Tedeschi, in numero di M cavalieri, la quale guidava il conte
            Giordano; la terza fu de' Pugliesi co' Saracini di Nocera, la quale guidava lo re
            Manfredi, la quale era di MCCCC cavalieri, sanza i pedoni e gli arcieri saracini
            ch'erano in grande quantità.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come il re Carlo ordinò sue schiere per combattere col re Manfredi.</p>
          </argument>
          <p>Lo re Carlo veggendo Manfredi e sua gente venuti a campo per combattere, ebbe suo
            consiglio di prendere la battaglia il giorno o d'indugiarla. Gli più de' suoi baroni
            consigliarono del soggiorno infino a la mattina vegnente, per riposare i cavagli
            dell'affanno avuto per lo forte cammino, e messer Gilio il Bruno conastabole di Francia
            disse il contrario, e che indugiando, i nimici prenderanno cuore e ardire, e a·lloro
            potea al tutto fallire la vivanda, e che se altri dell'oste no·lla volesse la battaglia,
            egli solo col suo signore Ruberto di Fiandra e con sua gente si metterebbe alla ventura
            del combattere, avendo fidanza in Dio d'avere la vittoria contra' nemici di santa
            Chiesa. Veggendo ciò il re Carlo, s'attenne e prese il suo consiglio, e per la grande
            volontà ch'avea del combattere, disse con alta voce a' suoi cavalieri: «<foreign lang="fre">Venus est le iors ce nos avons tant desiré</foreign>»; e fece sonare le
            trombe, e comandò ch'ogni uomo s'armasse e apparecchiasse per andare alla battaglia, e
            così in poca d'ora fu fatto. E ordinò, sì come i suoi nemici, a petto di loro tre
            schiere principali: la prima schiera era de' Franceschi in quantità di M cavalieri,
            ond'erano capitani messer Filippo di Monforte e 'l maliscalco di Mirapesce; la seconda
            lo re Carlo col conte Guido di Monforte, e con molti de' suoi baroni e cavalieri della
            reina, e co' baroni e cavalieri di Proenza, e Romani, e Campagnini, ch'erano intorno di
              VIIII<hi rend="sup">C</hi> cavalieri, e le 'nsegne reali portava messer Guiglielmo lo
            Stendardo, uomo di grande valore; la terza fu guidatore Ruberto conte di Fiandra col suo
            maestro Gilio maliscalco di Francia, con Fiamminghi, e Bramanzoni, e Annoieri, e
            Piccardi, in numero di VII<hi rend="sup">C</hi> cavalieri. E di fuori di queste schiere
            furono gli usciti guelfi di Firenze con tutti gl'Italiani, e furono più di CCCC
            cavalieri, de' quali molti di loro delle maggiori case di Firenze si feciono cavalieri
            per mano del re Carlo in su il cominciare della battaglia; e di questa gente, Guelfi di
            Firenze e di Toscana, era capitano il conte Guido Guerra, e la 'nsegna di loro portava
            in quella battaglia messer Currado da Montemagno di Pistoia. E veggendo il re Manfredi
            fatte le schiere, domandò della schiera quarta che gente erano, i quali comparivano
            molto bene inn–arme e in cavagli e in arredi e sopransegne; fugli detto ch'erano la
            parte guelfa usciti di Firenze e dell'altre terre di Toscana. Allora si dolfe Manfredi
            dicendo: «Ov'è l'aiuto ch'io hoe dalla parte ghibellina, ch'io ho cotanto servita, e
            messo in loro cotanto tesoro?», e disse: «Quella gente», cioè la schiera de' Guelfi,
            «non possono oggi perdere»; e ciò venne a dire, s'egli avesse vittoria ch'egli sarebbe
            amico de' Guelfi di Firenze, veggendogli sì fedeli al loro signore e a·lloro parte, e
            nemico de' Ghibellini.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come la battaglia dal re Carlo al re Manfredi fu, e come il re Manfredi
              fu sconfitto e morto.</p>
          </argument>
          <p>Ordinate le schiere de' due re nel piano della Grandella per lo modo detto dinanzi, e
            ciascuno de' detti signori amonita la sua gente di ben fare, e dato il nome per lo re
            Carlo a' suoi, «Mongioia, cavalieri», e per lo re Manfredi a' suoi, «Soavia, cavalieri»,
            il vescovo d'Alsurro, siccome legato del papa, asolvette e benedisse tutti quelli
            dell'oste del re Carlo, perdonando colpa e pena, però ch'essi combatteano in servigio di
            santa Chiesa. E ciò fatto, si cominciò l'aspra battaglia tra le prime due schiere de'
            Tedeschi e de' Franceschi, e fu sì forte l'asalto de' Tedeschi, che malamente menavano
            la schiera de' Franceschi, e assai gli feciono rinculare adietro, e presono campo. E 'l
            buono re Carlo veggendo i suoi così malmenare, non tenne l'ordine della battaglia di
            difendersi colla seconda schiera, avisandosi che se la prima schiera de' Franceschi ove
            avea tutta sua fidanza fosse rotta, piccola speranza di salute attendea dell'altre;
            incontanente colla sua schiera si mise al soccorso della schiera de' Franceschi contro a
            quella de' Tedeschi; e come gli usciti di Firenze e loro schiera vidono lo re Carlo
            fedire alla battaglia, si misono appresso francamente, e feciono maravigliose cose
            d'arme il giorno, seguendo sempre la persona del re Carlo; e simile fece il buono Gilio
            il Bruno conastabile di Francia con Ruberto di Fiandra con sua schiera, e da l'altra
            parte fedì il conte Giordano colla sua schiera, onde la battaglia fu aspra e dura, e
            grande pezza durò, che non si sapea chi avesse il migliore; però che gli Tedeschi per
            loro virtude e forza colpendo di loro spade, molto danneggiavano i Franceschi. Ma
            subitamente si levò uno grande grido tra·lle schiere de' Franceschi, chi che 'l si
            cominciasse, dicendo: «Agli stocchi, agli stocchi, a fedire i cavagli!»; e così fu
            fatto, per la qual cosa in piccola d'ora i Tedeschi furono molto malmenati e molto
            abattuti, e quasi inn isconfitta volti. Lo re Manfredi, lo quale con sua schiera de'
            Pugliesi stava al soccorso dell'oste, veggendo gli suoi che non poteano durare la
            battaglia, sì confortò la sua gente della sua schiera, che 'l seguissono alla battaglia,
            da' quali fu male inteso, però che la maggiore parte de' baroni pugliesi e del Regno, in
            tra gli altri il conte camerlingo, e quello della Cerra, e quello di Caserta e altri, o
            per viltà di cuore, o veggendo a loro avere il peggiore, e chi disse per tradimento,
            come genti infedeli e vaghi di nuovo signore, si fallirono a Manfredi, abandonandolo e
            fuggendosi chi verso Abruzzi e chi verso la città di Benevento. Manfredi rimaso con
            pochi, fece come valente signore, che innanzi volle in battaglia morire re, che fuggire
            con vergogna; e mettendosi l'elmo, una aquila d'argento ch'egli avea ivi su per cimiera
            gli cadde in su l'arcione dinanzi. E egli ciò veggendo isbigottì molto, e disse a'
            baroni che gli erano dal lato in latino: «<foreign lang="lat">Hoc est signum
            Dei</foreign>, però che questa cimiera appiccai io colle mie mani in tal modo che non
            dovea potere cadere». Ma però non lasciò, ma come valente signore prese cuore, e
            incontanente si mise alla battaglia, non con sopransegne reali per non esser conosciuto
            per lo re, ma come un altro barone, lui fedendo francamente nel mezzo della battaglia.
            Ma però i suoi poco duraro, che già erano in volta: incontanente furono sconfitti, e lo
            re Manfredi morto in mezzo de' nemici, dissesi per uno scudiere francesco, ma non si
            seppe il certo. In quella battaglia ebbe gran mortalità d'una parte e d'altra, ma troppo
            più della gente di Manfredi. E fuggendo del campo verso Benevento, cacciati da quegli
            dell'oste del re Carlo, infino nella terra, che·ssi facea già notte, gli seguirono, e
            presono la città di Benevento, e quegli che fuggieno. Molti de' baroni caporali del re
            Manfredi rimasono presi: intra gli altri furono presi il conte Giordano, e messer Piero
            Asini degli Uberti, i quali il re Carlo mandò in pregione in Proenza, e di là d'aspra
            morte in carcere gli fece morire. Gli altri baroni pugliesi e tedeschi ritenne in
            pregione in diversi luoghi nel Regno. E pochi dì apresso la moglie del detto Manfredi e'
            figliuoli e la suora, i quali erano in Nocera de' Saracini in Puglia, furono renduti
            presi al re Carlo, i quali poi morirono in sua pregione. E bene venne a Manfredi e a sue
            rede la maladizione d'Iddio, e assai chiaro si mostrò il giudizio d'lddio in lui,
            perch'era scomunicato e nimico e persecutore di santa Chiesa. Nella sua fine, di
            Manfredi si cercò più di tre giorni, che non si ritrovava, e non si sapea se fosse
            morto, o preso, o scampato, perché nonn–avea avuto a la battaglia indosso armi reali.
            Alla fine per uno ribaldo di sua gente fu riconosciuto per più insegne di sua persona in
            mezzo il campo ove fu la battaglia. E trovato il suo corpo per lo detto ribaldo, il mise
            traverso in su uno asino, vegnendo gridando: «Chi acatta Manfredi, chi acatta
            Manfredi?»; il quale ribaldo da uno barone del re fu battuto, e recato il corpo di
            Manfredi dinanzi al re, fece venire tutti i baroni ch'erano presi, e domandato ciascuno
            s'egli era Manfredi, tutti temorosamente dissono di sì. Quando venne il conte Giordano
            sì si diede delle mani nel volto piagnendo e gridando: «Omè, omè, signore mio!»; onde
            molto ne fu commendato da' Franceschi, e per alquanti de' baroni del re fu pregato che
            gli facesse fare onore alla seppultura. Rispuose il re: «<foreign lang="fre">Si feisse
              ie volontiers, s'il non fust scomunié</foreign>»; ma imperciò ch'era scomunicato, non
            volle il re Carlo che fosse recato in luogo sacro; ma appiè del ponte di Benevento fu
            soppellito, e sopra la sua fossa per ciascuno dell'oste gittata una pietra, onde si fece
            grande mora di sassi. Ma per alcuni si disse che poi per mandato del papa il vescovo di
            Cosenza il trasse di quella sepultura, e mandollo fuori del Regno, ch'era terra di
            Chiesa, e fu sepolto lungo il fiume del Verde a' confini del Regno e di Campagna: questo
            però nonn–affermiamo. Questa battaglia e sconfitta fu uno venerdì, il sezzaio di
            febbraio, gli anni di Cristo MCCLXV.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come lo re Carlo ebbe la signoria de' Regno e di Cicilia, e come don
              Arrigo di Spagna venne a·llui.</p>
          </argument>
          <p>Come il re Carlo ebbe sconfitto e morto Manfredi, la sua gente furono tutti ricchi
            delle spoglie del campo, e maggioremente de' signoraggi e de' baronaggi che teneano i
            baroni di Manfredi, che in poco tempo appresso tutte le terre del Regno, di Puglia e
            gran parte di quelle dell'isola di Cicilia feciono le comandamenta del re Carlo; delle
            quali baronie, e signoraggi, e fii de' cavalieri rinvestì a tutti coloro che·ll'aveano
            servito, Franceschi, e Provenzali, e Latini, ciascuno secondo il suo grado. E quando il
            re Carlo venne in Napoli, da' Napoletani fu ricevuto come signore a grande onore, e
            ismontò al castello di Capova, il quale avea fatto fare lo 'mperadore Federigo, nel
            quale trovò il tesoro di Manfredi quasi tutto in oro di terì spezzato, il quale si fece
            venire innanzi, e porre in su' tappeti ov'era egli e la reina e messer Beltram del
            Balzo; e fece venire bilance, e disse a messer Beltram che 'l partisse. Il magnanimo
            cavaliere disse: «Che a gie a fer de balance a departir vostre tesor?», ma co' piedi vi
            salì suso, e co' piedi ne fece tre parti: «L'una parte», disse, «sia di monsignor lo re,
            e l'altra di madama la reina, e l'altra sia de' vostri cavalieri»; e così fu fatto. Lo
            re veggendo la magnanimità di messere Beltram, incontanente gli diede la contea
            d'Avellino, e fecenelo conte. E poco appresso a·re non piacque d'abitare nel castello di
            Capova, perch'era abitato al modo tedesco; ordinò che si facesse castello nuovo al modo
            francesco, il quale è presso a San Piero in Castello da l'altra parte di Napoli. E poco
            tempo appresso tutti i baroni pugliesi, i quali lo re avea presi alla battaglia, fece
            scapolare, e a molti rendé loro terre e retaggi, per avere più l'amore di que' del
            paese; della qual cosa, di gran parte, fece il peggiore per la rea uscita che poco tempo
            appresso gli feciono certi de' detti baroni pugliesi, siccome innanzi faremo menzione.
            Avenne poco tempo appresso, il seguente anno che il re Carlo ebbe il reame e signoria di
            Cicilia e di Puglia, che don Arrigo figliuolo secondo del re di Spagna cugino del re
            Carlo, nato di serocchia e di fratello, il quale era stato in Africa a' soldi del re di
            Tunisi, udendo lo stato del re suo cugino, passò di Tunisi in Puglia con più di VIII<hi rend="sup">C</hi> cavalieri spagnuoli, molto bella e buona gente; il quale don Arrigo
            dal re Carlo fu ricevuto graziosamente, e ritenuto a' suoi soldi, e in luogo di lui il
            fece senatore di Roma, e guardia di tutte le terre di Campagna e dal Patrimonio. Ma il
            detto don Arrigo, il quale da Tunisi era tornato ricco di danari, per bisogno del re
            Carlo gli prestò, si dice, XL<hi rend="sup">M</hi> dobble d'oro, le quali non riebbe
            mai, onde nacque poi grande scandalo tra·lloro, come innanzi faremo menzione. E intra
            l'altre cagioni della discordia da don Arrigo e lo re fu che don Arrigo procacciava
            colla Chiesa d'avere l'isola di Sardigna, e lo re Carlo la volea per sé; e per la
            discordia no·ll'ebbe né·ll'uno né·ll'altro; e per questo isdegno don Arrigo si fece
            nimico, e in parte nonn–ebbe il torto, che lo re Carlo avea bene tanta terra, che bene
            dovea volere che 'l suo cugino avesse quella poca, ma per l'avarizia e invidia nol volle
            a vicino; e don Arrigo disse: «Per lo cor Dio, o el mi matrà, o io il matrò». Lasceremo
            ora alquanto de' fatti del re Carlo, e diremo d'altre cose che furono in quelli tempi,
            tornando a nostra materia de' fatti di Firenze, , che per la vittoria del re Carlo ebbe
            grandi mutazioni.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come i Saracini di Barberia passarono inn–Ispagna, e come vi furono
              sconfitti.</p>
          </argument>
          <p>Negli anni di Cristo MCCLXVI grandissimo esercito di numero di Saracini passarono
            d'Africa per lo stretto di Sibilia per racquistare la Spagna e l'Araona, e agiunti co'
            Saracini di Granata, i quali ancora abitavano in Ispagna, grande danno feciono a'
            Cristiani. Ma sentendo ciò lo re di Spagna, col re di Portogallo e con quello d'Araona
            raunati insieme, e con molti altri Cristiani di croce segnati per indulgenzia di colpa e
            pena data per lo papa e per la Chiesa di Roma, co' detti Saracini ebbono grande
            battaglia, e dopo molto sangue de' Cristiani sparto, i Saracini furono sconfitti e
            morti, che quasi di quegli che passarono non ne campò niuno che non fosse morto o preso,
            e simile molti di quelli di Granata. E nota che come i Cristiani fanno loro podere di
            raquistare la Terrasanta per boti, per promesse, e lasci di moneta, o prendere croce, e
            pellegrinaggi per indulgenzia de' loro peccati, per simile modo fanno i Saracini per
            racquistare la Spagna, e per mantenere la terra di Granata, la quale ancora tengono di
            qua da mare i Saracini a grande obbrobbio e vergogna de' Cristiani.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come i Fiorentini ghibellini assediarono Castello Nuovo in Valdarno, e
              come se ne partirono a modo di sconfitti.</p>
          </argument>
          <p>Ne' tempi che il re Carlo fu coronato a Roma, come è fatta menzione, il vescovo
            d'Arezzo, ch'era degli Ubertini, tutto fosse Ghibellino, perché non era in accordo cogli
            Aretini, né col conte Guido Novello vicario per Manfredi in Toscana, perché
            gl'ingiuriavano il vescovado e sue terre, sì diede in guardia le sue castella agli
            usciti guelfi di Firenze, i quali per lo favore della venuta del re Carlo feciono gran
            guerra in Valdarno a' Ghibellini che teneano Firenze, e aveano preso Castelnuovo in
            Valdarno. Per la qual cosa le masnade de' Fiorentini ch'erano col conte Guido Novello,
            con gente a piè assai, e con certi caporali ghibellini cittadini di Firenze, v'andarono
            ad oste, e a quello diedono più battaglie per modo che quasi più non si potea tenere, se
            non fosse il senno e sagacità di guerra ch'usò messer Uberto Spiovanato de' Pazzi di
            Valdarno del lato guelfo, ch'era capitano in quello castello, il quale prese e levò uno
            suggello di cera intero d'una lettera ch'egli avea avuta dal detto vescovo suo zio
            d'altra materia, e fece fare una lettera, dicendo come francamente si dovesse tenere,
            imperciò che di presente avrebbono soccorso di VIII<hi rend="sup">C</hi> cavalieri
            franceschi del re Carlo, e rimise il suggello a quella, e miselasi in borsa di seta con
            altre lettere e con danari. E uscito fuori ad uno badalucco, cautamente la borsa si
            tagliò e lasciolla; la quale da' nemici trovata, fu portata a' capitani, e letta la
            detta lettera, diedono fede alla venuta de' Franceschi. Incontanente presono partito di
            levarsi da oste, e per la fretta si partiro a modo di sconfitta, co·lloro danno e
            vergogna tornato in Firenze; per la qual cosa quasi tutte le terre di Valdarno si
            rubellarono a' Ghibellini. In questi tempi venne in Firenze uno Saracino ch'avea nome
            Buzzeca, ed era il migliore maestro di giucare a scacchi, e in su il palagio del popolo
            dinanzi al conte Guido Novello giucò a un'ora a tre scacchieri co' migliori maestri di
            scacchi di Firenze, cogli due a mente, e coll'uno a veduta; e gli due giuochi vinse, e
            l'uno fece tavola; la qual cosa fu tenuta grande maraviglia.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come in Firenze si feciono i XXXVI e come si diede ordine e gonfaloni a
              l'arti.</p>
          </argument>
          <p>Come la novella fu in Firenze e per Toscana della sconfitta di Manfredi, i Ghibellini e
            i Tedeschi cominciarono ad invilire e avere paura in tutte parti, e' Guelfi usciti di
            Firenze ch'erano ribelli, e tali a' confini per lo contado e in più parti, cominciarono
            a invigorire e a prendere cuore e ardire. E faccendosi presso alla città, ordinarono
            dentro alla terra novità e mutazioni, per trattati co' loro amici d'entro, che
            s'intendeano con loro, e vennero infino ne' Servi Sancte Marie a fare consiglio, avendo
            speranza di loro gente ch'erano stati alla vittoria col re Carlo, i quali attendeano con
            gente de' Franceschi in loro aiuto; onde il popolo di Firenze ch'era più Guelfo che
            Ghibellino d'animo per lo danno ricevuto, chi di padre, chi di figliuolo, e chi di
            fratelli, alla sconfitta di Monte Aperti, simile cominciarono a rinvigorire, e a
            mormorare, e parlare per la città, dogliendosi delle spese e incarichi disordinati che
            riceveano dal conte Guido Novello e dagli altri che reggeano la terra. Onde quegli che
            reggeano la città di Firenze a parte ghibellina, sentendo nella città il detto subuglio
            e mormorio, e avendo paura che 'l popolo non si rubellasse contro a·lloro per una cotale
            mezzanità, e per contentare il popolo, elessono due cavalieri frati godenti di Bologna
            per podestadi di Firenze, che l'uno ebbe nome messer Catalano de' Malavolti, e l'altro
            messer Loderigo delli Andalò, e l'uno era tenuto di parte guelfa, ciò era messer
            Catalano, e l'altro di parte ghibellina. E nota che' frati godenti erano chiamati
            cavalieri di santa Maria, e cavalieri si faceano quando prendeano quello abito, che·lle
            robe aveano bianche e uno mantello bigio, e l'arme il campo bianco e la croce vermiglia
            con due stelle, e doveano difendere le vedove e' pupilli, e intramettersi di paci; e
            altri ordini, come religiosi, aveno. E il detto messer Loderigo ne fu cominciatore di
            quello ordine; ma poco durò, che seguiro al nome il fatto, cioè d'intendere più a godere
            ch'ad altro. Questi due frati per lo popolo di Firenze furono fatti venire, e misongli
            nel palagio del popolo d'incontro a la Badia, credendo che per l'onestà dell'abito
            fossono comuni, e guardassono il Comune di soperchie spese; i quali, tutto che d'animo
            di parte fossono divisi, sotto coverta di falsa ipocresia furono in concordia più al
            guadagno loro propio ch'al bene comune; e ordinarono XXXVI buoni uomini mercatanti e
            artefici, de' maggiori e migliori che fossono nella cittade, i quali dovessono
            consigliare le dette due potestadi, e provedere alle spese del Comune; e di questo
            novero furono de' Guelfi e de' Ghibellini, popolani e grandi non sospetti, ch'erano
            rimasi in Firenze alla cacciata de' Guelfi. E raunavansi i detti XXXVI a consigliare
            ogni dì per lo buono stato comune della città nella bottega e corte de' consoli di
            Calimala, ch'era a piè di casa i Cavalcanti in Mercato Nuovo, i quali feciono molti
            buoni ordini e stato comune della terra, intra' quali ordinarono che ciascuna delle VII
            arti maggiori di Firenze avessono consoli e capitudini, e ciascuna avesse suo gonfalone
            e insegna, acciò che se nella città si levasse niuno con forza d'arme, sotto i loro
            gonfaloni fossono a la difesa del popolo e del Comune. E le 'nsegne delle VII arti
            maggiori furono queste: i giudici e notari, il campo azzurro e una stella grande ad oro;
            i mercatanti di Calimala, cioè de' panni franceschi, il campo rosso con una aguglia ad
            oro in su uno torsello bianco; i cambiatori, il campo vermiglio e fiorini d'oro iv'entro
            seminati; l'arte della lana, il campo vermiglio iv'entro uno montone bianco; i medici e
            speziali, il campo vermiglio iv'entro santa Maria col figliuolo Cristo in collo; l'arte
            de' setaiuoli e merciari, il campo bianco e una porta rossa iv'entro per lo titolo di
            porte Sante Marie; i pillicciai, l'arme a vai, e nell'uno capo uno <foreign lang="lat">agnus Dei</foreign>in campo azzurro. L'altre V seguenti alle maggiori arti
            s'ordinarono poi quando si criò in Firenze l'uficio de' priori dell'arti, come a tempo
            più innanzi faremo menzione; e fu loro ordinato, per simile modo delle VII arti,
            gonfaloni e arme. Ciò furono i baldrigari, ciò sono mercatanti di ritaglio di panni
            fiorentini, calzaiuoli, e pannilini, e rigattieri, la 'nsegna bianca e vermiglia; i
            beccari, il campo giallo e un becco nero; i calzolai, atraverso listata bianca e nero,
            chiamata pezza gagliarda; i maestri di pietre e di legname, il campo rosso iv'entro la
            sega, e la scure, e mannaia, e piccone; i fabbri e ferraiuoli, il campo bianco e
            tanaglie grandi nere.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come in Firenze si levò il secondo popolo, per la quale cagione il
              conte Guido Novello co' caporali ghibellini uscirono di Firenze.</p>
          </argument>
          <p>Per le dette novitadi fatte in Firenze per le dette due podestadi e per gli XXXVI, i
            grandi Ghibellini di Firenze, com'erano Uberti, e Fifanti, e Lamberti, e Scolari, e gli
            altri delle grandi case ghibelline, presono sospetto di parte, parendo loro che' detti
            XXXVI sostenessono e favorassono i Guelfi popolani ch'erano rimasi in Firenze, e ch'ogni
            novità fosse contro a parte. Per questa gelosia, e per la novella della vittoria del re
            Carlo, il conte Guido Novello mandò per genti a tutte l'amistà vicine, come furono
            Pisani, Sanesi, Aretini, Pistolesi, e Pratesi, e Volterrani, Colle, e Sangimignano, sì
            che con VI<hi rend="sup">C</hi> Tedeschi ch'avea si trovarono in Firenze con MD
            cavalieri. Avenne che per pagare le masnade tedesche ch'erano col conte Guido Novello
            capitano della taglia, il quale volea che si ponesse una libbra di soldi X il centinaio,
            i detti XXXVI cercavano altro modo di trovare danari con meno gravezza del popolo, e per
            questa cagione aveano indugiato alquanti dì più che non parea al conte e agli altri
            grandi Ghibellini di Firenze; per lo sospetto preso per gli ordini fatti per lo popolo,
            i detti grandi ordinarono di mettere la terra a romore, e disfare l'oficio de' detti
            XXXVI col favore della grande cavalleria ch'avea il vicario in Firenze, e armatisi, i
            primi che cominciarono furono i Lamberti, che co·lloro masnadieri armati uscirono di
            loro case in Calimala, dicendo: «Ove sono questi ladroni de' XXXVI, che noi gli
            taglieremo tutti per pezzi?»; i quali XXXVI erano allora al consiglio insieme nella
            bottega ove i consoli di Calimala teneano ragione sotto casa i Cavalcanti in Mercato
            Nuovo. Sentendo ciò i XXXVI si partirono dal consiglio, e incontanente si levò la terra
            a romore, e serrarsi le botteghe, e ogni uomo fu a l'arme. Il popolo si ridusse tutto
            nella via larga di Santa Trinita, e messer Gianni de' Soldanieri si fece capo del popolo
            per montare inn–istato, non guardando al fine, che dovea riuscire a sconcio di parte
            ghibellina e suo dammaggio, che sempre pare sia avenuto in Firenze a chi s'è fatto capo
            di popolo; e così armati a piè di casa i Soldanieri s'amassarono i popolani in
            grandissimo numero, e feciono serragli a piè della torre de' Girolami. Il conte Guido
            Novello con tutta la cavalleria e con grandi Ghibellini di Firenze furono in arme e a
            cavallo in su la piazza di San Giovanni, e mossonsi per andare contro al popolo, e
            schierarsi a la 'ncontra del serraglio in su i calcinacci delle case de' Tornaquinci, e
            feciono vista e saggio di combattere, e alcuno Tedesco a cavallo si mise infra il
            serraglio; il popolo francamente si tenne difendendo colle balestra, e gittando dalle
            torri e case. Veggendo ciò il conte, che non poteano diserrare il popolo, volse le
            'nsegne, e con tutta la cavalleria ritornò in su la piazza di San Giovanni, e poi venne
            al palagio nella piazza di San Pulinari, ov'erano le due podestadi, messer Catalano e
            messer Loderigo frati godenti, e tenea la cavalleria da porte San Piero infino a San
            Firenze. Il conte domandava le chiavi delle porti della città per partirsi della terra,
            e per tema non gli fosse gittato delle case; e per sua sicurtà si mise il conte dall'uno
            lato Uberto de' Pulci, e dall'altro Cerchio de' Cerchi, e di dietro Guidingo Savorigi,
            ch'erano de' detti XXXVI e de' maggiori della terra. I detti due frati gridando del
            palagio, e chiamando con grandi grida i detti Uberto e Cerchio ch'andassono a·lloro,
            acciò che pregassono il conte che·ssi tornasse all'albergo e non si dovesse partire,
            ch'eglino aqueterebbono il popolo, e farebbono che' soldati sarebbono pagati: il conte
            entrato in gelosia e in paura del popolo più che non gli bisognava, non si volle
            attendere, ma volle pur le chiavi delle porti, e ciò mostrò che fosse più opera di Dio
            che altra cagione; che quella cavalleria sì grande e possente non combattuti, non
            cacciati, né acommiatati, né forza di nimici non era contro a·lloro; che perché il
            popolo fosse armato e raunato insieme, erano più per paura che per offendere al conte e
            a sua cavalleria, e tosto sarebbono aquetati, e tornati a·lloro case, e disarmati. Ma
            quando è presto il giudicio di Dio è aparecchiata la cagione. Il conte avute le chiavi,
            essendo grande silenzio, fece gridare se v'erano tutti i Tedeschi: fu risposto di sì;
            appresso disse de' Pisani, e simile di tutte le terre della taglia, e risposto di tutti
            di sì, disse al suo banderaio che si movesse colle 'nsegne; e così fu fatto. E tennero
            la via larga da San Firenze, e dietro da Santo Piero Scheraggio, e da San Romeo alla
            porta vecchia de' Buoi, e quella fatta aprire, il conte con tutta sua cavalleria n'uscì,
            e tenne su per li fossi dietro a Sa·Jacopo, e dalla piazza di Santa Croce, ch'allora
            nonn avea case, e per lo borgo di Pinti; e in quello fu loro gittato de' sassi; e
            volsonsi per Cafaggio, e la sera se n'andarono in Prato; e ciò fu il dì di santo
            Martino, a dì XI di novembre, gli anni di Cristo MCCLXVI.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come il popolo rimise i Guelfi in Firenze, e come poi ne cacciarono i
              Ghibellini.</p>
          </argument>
          <p>Giunto in Prato il conte Guido Novello con tutta sua cavalleria e con molti caporali
            ghibellini di Firenze, furono ravisati ch'egli aveano fatta gran follia a partirsi della
            città di Firenze sanza colpo di spada od essere cacciati; e parve loro avere mal fatto,
            e presono per consiglio di tornare a Firenze la mattina vegnente, e così feciono; e
            giunsono tutti armati e schierati in su l'ora di terza a la porta del ponte alla Carraia
            ov'è oggi il borgo d'Ognesanti, ch'allora non v'avea case, e domandarono che fosse loro
            aperta la porta. Il popolo di Firenze fu ad arme, e per tema che rientrando il conte
            colla sua cavalleria in Firenze non volesse fare vendetta, e correre la terra,
            s'accordarono di non aprire, ma di difendere la terra, la quale era molto forte di mura
            e di fossi pieni d'acqua alle cerchie seconde. E volendosi strignere alla porta, furono
            saettati e fediti; e dimorati infino dopo nona, né per lusinghe né per minacce non
            poterono tornare dentro. Si tornarono tristi e scornati a Prato, e tornando per cruccio
            diedono battaglia al castello di Capalle, e no·ll'ebbono. E venuti in Prato, ebbono
            tra·lloro di molti ripitii; ma dopo cosa male consigliata e peggio fatta invano è il
            pentere. I Fiorentini rimasi riformarono la terra, e mandarono fuori le dette due
            podestadi frati godenti di Bologna, e mandarono ad Orbivieto per aiuto di gente, e per
            podestà e capitano; i quali Orbitani mandarono C cavalieri alla guardia della terra: e
            messer Ormanno Monaldeschi fu podestà, e un altro gentile uomo d'Orbivieto ne fu
            capitano del popolo. E per trattato di pace il gennaio vegnente il popolo rimise in
            Firenze i Guelfi e' Ghibellini, e feciono fare tra·lloro più matrimonii e parentadi.
            Intra li quali questi furono i maggiorenti, che messer Bonaccorso Bellincioni degli
            Adimari diede per moglie a messer Forese suo figliuolo la figliuola del conte Guido
            Novello, e messer Bindo suo fratello tolse una degli Ubaldini, e messer Cavalcante de'
            Cavalcanti diede per moglie a Guido suo figliuolo la figliuola di messer Farinata degli
            Uberti, e messer Simone Donati diede la figliuola a messer Azzolino di messer Farinata
            degli Uberti; per gli quali parentadi gli altri Guelfi di Firenze gli ebbono tutti a
            sospetti a parte; e per la detta cagione poco durò la detta pace, ché tornati i detti
            Guelfi in Firenze, sentendosi poderosi della baldanza della vittoria ch'aveano avuta col
            re Carlo contro a Manfredi, segretamente mandarono in Puglia al detto re Carlo per gente
            e per uno capitano, il quale mandò il conte Guido di Monforte con VIII<hi rend="sup">M</hi> cavalieri franceschi; e giunse in Firenze il dì della Pasqua di Risoresso, gli
            anni di Cristo MCCLXVII. E sentendo i Ghibellini la sua venuta, la notte dinanzi
            uscirono di Firenze sanza colpo di spada, e andarsene a Siena, e chi a Pisa, e inn–altre
            castella. I Fiorentini guelfi diedono la signoria della terra al re Carlo per X anni; e
            mandatagli la elezione libera e piena con mero e misto imperio per solenni ambasciadori,
            lo re rispuose che de' Fiorentini volea il cuore e la loro buona volontà, e non altra
            giuridizione; tuttora a priego del Comune la prese simplicemente; al quale reggimento vi
            mandava d'anno in anno suoi vicarii e XII buoni uomini cittadini che col vicario
            reggeano la cittade. E puossi notare in questa cacciata de' Ghibellini che fu in quello
            medesimo dì di Pasqua di Risoresso ch'eglino aveano commesso il micidio di messere
            Bondelmonte de' Bondelmonti, onde si scoprirono le parti in Firenze, e se ne guastò la
            città; e parve che fosse giudicio d'Iddio, che mai poi non tornarono inn–istato.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come, cacciati i Ghibellini di Firenze, si riformò la città d'ordini e
              di consigli.</p>
          </argument>
          <p>Tornata parte guelfa in Firenze, e venuto il vicario overo podestà per lo re Carlo, che
            'l primo fu messer<gap/>, e fatti XII buoni uomini a modo ch'anticamente faceano gli
            anziani che reggeano la repubblica, sì riformarono il consiglio di C buoni uomini di
            popolo, sanza la diliberazione de' quali nulla grande cosa né spesa si potea fare; e poi
            che per quello consiglio si vincesse, andava a partito a pallottole al consiglio delle
            capitudini dell'arti maggiori, e a quello della credenza, ch'erano LXXX. Questi
            consiglieri, che col generale erano CCC, erano tutti popolani e Guelfi: poi vinti a'
            detti consigli, convenia il dì seguente le medesime proposte rimettere al consiglio
            della podestà, ch'era il primo di LXXXX uomini grandi e popolani, e co·lloro ancora le
            capitudini dell'arti, e poi il consiglio generale, ch'erano CCC uomini d'ogni
            condizioni, e questi si chiamavano i consigli opportuni; e in quegli si davano le
            castellanerie, dignità, ufici piccoli e grandi; e ciò ordinato, feciono àrbitri, e
            corressono tutti statuti e ordinamenti, e ordinarono ogni anno si facessono. In questo
            modo s'ordinò lo stato e corso del Comune e del popolo di Firenze alla tornata de'
            Guelfi; e camerlenghi della pecunia feciono religiosi di Settimo e d'Ognesanti di sei in
            sei mesi.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come i Guelfi di Firenze ordinarono gli ordini di parte.</p>
          </argument>
          <p>In questi tempi, cacciati i Ghibellini di Firenze, i Guelfi che vi tornarono, avendo
            tra·lloro questioni per gli beni de' Ghibellini ribelli, sì mandarono loro ambasciadori
            a corte a papa Urbano e al re Carlo, che gli dovesse ordinare. Il quale papa Urbano e il
            re Carlo per loro stato e pace gli ordinarono in questo modo, che de' beni fossono fatte
            tre parti: l'una fosse del Comune; l'altra fu diputata per amenda de' Guelfi ch'erano
            stati disfatti e rubelli; l'altra fu diputata a la parte guelfa certo tempo; ma poi
            tutti i detti beni rimasono a la parte, onde ne cominciarono a·ffare mobile, e ogni dì
            il cresceano, per avere da dispendere quando bisognasse per la parte; del quale mobile,
            udendolo il cardinale Attaviano degli Ubaldini, disse: «Dapoi che' Guelfi di Firenze
            fanno mobile, già mai non vi tornano i Ghibellini». E feciono per mandato del papa e del
            re i detti Guelfi tre cavalieri rettori di parte, e chiamargli prima consoli de'
            cavalieri, e poi gli chiamarono capitani di parte; e durava il loro uficio due mesi, a
            tre sesti a tre sesti, e raunarsi a' loro consigli nella chiesa nuova di Santa Maria
            sopra Porta, per lo più comune luogo della città, e dov'ha più case guelfe intorno. E
            feciono loro consiglio segreto di XIIII, e il maggiore consiglio di LX grandi e
            popolani, per lo cui scruttino s'eleggessono i capitani di parte e gli altri uficiali. E
            chiamarono tre grandi e tre popolani priori di parte, i quali sono sopra l'ordine e
            guardia della moneta della parte, e uno che tenesse il suggello, e uno sindaco
            accusatore de' Ghibellini. E tutte loro segrete cose dipongono alla chiesa de' Servi
            Sante Marie. Per simili ordini e capitani feciono gli usciti ghibellini. Assai avemo
            detto degli ordini di parte, e torneremo a' fatti comuni, e altre cose.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come il soldano de' Saracini prese Antioccia.</p>
          </argument>
          <p>Ne' detti tempi, gli anni di Cristo MCCLXVII, il soldano di Babbillonia con suo
            esercito de' Saracini corse e guastò quasi tutta l'Erminia, ch'erano e sono Cristiani; e
            poi si puose ad assedio alla città d'Antioccia, ch'era delle famose terre del mondo, e
            era de' Cristiani, e quella prese per forza del mese di maggio, e quanti Cristiani,
            uomini e femmine e fanciulli, v'erano dentro, furono morti e presi e menati per
            ischiavi, onde per tutta Cristianità n'ebbe grande dolore; ma per lo peccato per gli
            Cristiani s'intendea più alle guerre tra·lloro per le maladette parti, ch'al benificio
            comune di fare guerra co' Saracini.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come i Guelfi di Firenze presono il castello di Santellero con molti
              ribelli ghibellini.</p>
          </argument>
          <p>Nel detto anno di Cristo MCCLXVII, del mese di giugno, essendo di poco cacciata la
            parte ghibellina di Firenze, una gente de' detti Ghibellini, pur de' migliori e
            caporali, si rinchiusono co·lloro masnade nel castello di Santo Ellero, onde fu loro
            capitano messer Filippo da Quona, overo da Volognano, e cominciarono guerra a la città
            di Firenze. Per la qual cosa i Fiorentini guelfi v'andarono ad oste le due sestora, e
            andovvi il maliscalco del re Carlo con tutta la cavalleria de' Franceschi ch'erano
            co·llui, e per battaglia ebbono il detto castello, nel quale avea rinchiusi bene VIII<hi rend="sup">C</hi> uomini, che·lla maggiore parte furono morti e tagliati, e parte
            presi; e rimasonvi di quegli della casa degli Uberti, e de' Fifanti, e Scolari, e di
            quegli da Volognano, e di più altre case ghibelline uscite di Firenze, e loro seguaci,
            onde i Ghibellini ricevettono gran dammaggio, e allora perderono anche i Ghibellini
            Campi di Firacchi, e Gressa; e dicesi che uno giovane degli Uberti il quale era fuggito
            in sul campanile, veggendo che non potea scampare, per non venire a mano de' Bondelmonti
            suoi nemici, si gittò di sua volontà del campanile in terra, e morì. E Geti da Volognano
            fu menato preso con altri suoi consorti, e messo nella torre del palagio; e però poi
            sempre fu chiamata la Volognana.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come molte città e terre di Toscana tornarono a parte guelfa.</p>
          </argument>
          <p>In quegli tempi che·lla città di Firenze tornò a parte guelfa, e furonne cacciati i
            Ghibellini, e venuto in Toscana il maliscalco del re Carlo, come adietro avemo fatta
            menzione, molte delle terre di Toscana tornarono a parte guelfa, e cacciarono i
            Ghibellini, come fu la città di Lucca, e di Pistoia, e Volterra, e Prato, e San
            Gimignano, e Colle, e feciono taglia co' Fiorentini, ond'era capitano il maliscalco del
            re Carlo con VIII<hi rend="sup">C</hi> cavalieri franceschi, e non rimase a parte
            ghibellina se non la città di Pisa e di Siena; e così in poco di tempo si rivolse lo
            stato in Toscana e in molte terre di Lombardia di tornare a parte guelfa e della Chiesa,
            ch'erano a parte ghibellina e d'imperio, per la sconfitta del re Manfredi e vittoria del
            re Carlo. E però non dee niuno porre fede o speranza in queste signorie e stati mondani,
            che sono dati a' tempi secondo la disposizione di Dio, e secondo i meriti o peccati
            delle genti; e questo vedemo per provati esempli, e in tra gli altri questo fu uno di
            quegli che fu assai visibile, che in poco di tempo essendo Toscana quasi tutte città e
            castella a parte ghibellina, e simile Lombardia, e quasi de' Guelfi non n'era ricordo,
            tornarono a parte guelfa.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come il maliscalco del re Carlo co' Fiorentini feciono oste a Siena, e
              come il re venne in Firenze, e prese Poggibonizzi.</p>
          </argument>
          <p>Nel detto tempo, del mese di luglio, gli anni di Cristo MCCLXVII, il maliscalco del re
            Carlo con sua gente e cavalleria di Firenze ricominciarono guerra a' Sanesi per l'offesa
            ricevuta a Monte Aperti, e imperciò ch'aveano ritenuti i Ghibellini usciti di Firenze, e
            favoreggiavagli, onde faceano guerra nel contado di Firenze, e andarono a oste sopra
            Siena. E stando ad oste sopra quello di Siena, gli usciti ghibellini di Firenze con
            masnade tedesche ch'erano in Siena e in Pisa, per trattato de' Ghibellini e terrazzani
            del castello di Poggibonizzi, entrarono nel detto castello di Poggibonizzi, il quale era
            al poggio molto forte. Per la qual cagione il detto maliscalco coll'oste si partì del
            contado di Siena, e infra il terzo dì si puose ad oste al detto castello di
            Poggibonizzi, e' Fiorentini vi cavalcarono per comune in mezzo luglio, e simigliante vi
            venne gente di tutte le terre di Toscana ch'erano a lega co' Fiorentini a parte guelfa,
            e isteccarlo intorno intorno, e con torri e difici di legname, acciò che la gente che
            v'erano rinchiusi dentro non ne potessono uscire né avere soccorso, e gittandovi dentro
            con molti difici. E essendo al detto assedio, lo re Carlo essendo fatto per lo papa e
            per la Chiesa generale vicario di Toscana, mentre che imperio vacasse, sì venne di
            Puglia in Toscana, e il presente mese di agosto con sua baronia entrò in Firenze, il
            quale da' Fiorentini fu ricevuto a grande onore come loro signore, andandogli incontro
            il carroccio e molti armeggiatori. E in Firenze soggiornò VIII dì, e fece più gentili
            uomini di Firenze cavalieri, e appresso in persona con tutta sua cavalleria volle andare
            nell'oste a Poggibonizzi, perché sentiva che' Pisani, e' Sanesi, e gli altri Ghibellini
            faceano grande raunata di gente a cavallo e a piè per soccorrere la gente ch'era
            assediata in Poggibonizzi; e al detto assedio si stette IIII mesi. Alla fine per difalta
            di vittuaglia il detto castello di Poggibonizzi s'arendé al re in mezzo dicembre
            MCCLXVII, salvi l'avere e le persone, giurando i forestieri e' terrazzani di non
            essergli mai incontro. E avuto il castello, vi soggiornò XV giorni, e misevi podestà, e
            fecevi cominciare una fortezza, ma non si compié poi, per molto affare del re e del
            Comune di Firenze.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come il re Carlo co' Fiorentini andarono a oste sopra la città di
            Pisa.</p>
          </argument>
          <p>Partito il re Carlo da oste da Poggibonizzi co' Fiorentini, sì cavalcarono sopra la
            città di Pisa, e prese molte castella con grande danno de' Pisani, e ebbe Porto Pisano,
            e fecelo disfare, e abattere le torri del porto. E poi del mese di febbraio, nel detto
            anno MCCLXVII, lo re Carlo andò a Lucca, e poi in servigio de' Lucchesi assediò il
            castello del Mutrone ch'era fortissimo di mura grossissime, e invano vi sarebbe stato
            assai, senno che fece vista di cavallo e di tagliarlo da piè, ma in sei mesi non se ne
            sarebbe venuto a fine; ma per ingegno e inganno la notte faceano recare calcinacci
            d'altra parte, e il dì lo faceano gittare fuori, mostrando che fosse del tagliamento del
            muro del castello, per la qual cosa quegli d'entro impauriti s'arenderono, salve le
            persone; e usciti del castello, e vedute le cave, s'avidono dello 'nganno. E avuto il re
            il detto castello, sì 'l donò a' Lucchesi.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come il giovane Curradino figliuolo del re Currado venne d'Alamagna in
              Italia contro al re Carlo.</p>
          </argument>
          <p>Istando lo re Carlo in Toscana, i Ghibellini usciti di Firenze co' Pisani e' Sanesi sì
            feciono lega e compagnia, e ordinaro con don Arrigo di Spagna, il quale era sanatore di
            Roma, fatto già nemico del re Carlo suo cugino; e con certi baroni di Puglia e di
            Cicilia fece congiurazione e cospirazione di rubellargli certe terre di Cicilia e di
            Puglia, e di mandare in Alamagna, e fare sommuovere Curradino figliuolo che fu del re
            Currado figliuolo dello 'mperatore Federigo, che passasse in Italia per torre Cicilia e
            il Regno al re Carlo. E così fu fatto, che subitamente in Puglia si rubellò Nocera de'
            Saracini, e Aversa in Terra di Lavoro, e molte terre in Calavra, e in Abruzzi quasi
            tutte, se non fu l'Aguglia, e in Cicilia quasi tutta o gran parte dell'isola di Cicilia,
            se non fu Messina e Palermo. E don Arrigo rubellò Roma, e tutta Campagna, e 'l paese
            d'intorno; e' Pisani, e' Sanesi, e l'altre terre ghibelline gli mandarono di loro danari
              C<hi rend="sup">M</hi> fiorini d'oro per sommuovere il detto Curradino, il quale molto
            giovane, di XVI anni, si mosse d'Alamagna a contradio della madre, ch'era figliuola del
            duca d'Osteric, che per la sua giovanezza nol volea lasciare venire. E giunse a Verona
            del mese di febbraio, gli anni di Cristo MCCLXVII, con molta baronia e buona gente
            d'arme d'Alamagna in sua compagnia; e dicesi il seguiro infino a Verona presso a X<hi rend="sup">M</hi> uomini tra a cavallo e ronzini, e per necessità di moneta gran parte
            si tornò in Alamagna; ma de' migliori si ritenne da III<hi rend="sup">M</hi>D cavalieri
            tedeschi. E di Verona passò per Lombardia, per la via di Pavia venne nella riviera di
            Genova, e arrivò di là da Saona a la piaggia di Varagine, e ivi entrò in mare, e per la
            forza de' Genovesi co·lloro navilio di XXV galee passò per mare a Pisa, e là giunse di
            maggio MCCLXVIII, e da' Pisani e da tutti i Ghibellini d'Italia fu ricevuto a grande
            onore, quasi come imperadore. La sua cavalleria venne per terra passando le montagne di
            Pontriemoli, e arrivarono a Serrezzano, che si tenea per gli Pisani, e poi feciono la
            via della marina con iscorta infino a Pisa. Lo re Carlo sentendo come Curradino era
            passato in Italia, e sentendo la rubellazione delle sue terre di Cicilia e di Puglia
            fatta per gli baroni del Regno traditori, i quali i più avea lasciati di pregione, e per
            don Arrigo di Spagna, sì si partì incontanente di Toscana, e a grandi giornate n'andò in
            Puglia, e in Toscana lasciò messer Guiglielmo di Berselve suo maliscalco, e co·llui
            messer Guiglielmo lo Stendardo con VIII<hi rend="sup">C</hi> cavalieri franceschi e
            provenzali, per mantenere le città di Toscana a sua parte, e per contastare Curradino
            che non potesse passare. E sentendo papa Chimento la venuta di Curradino, sì gli mandò
            suoi messi e legati, comandando sotto pena di scomunicazione ch'egli non dovesse
            passare, né essere contra lo re Carlo campione e vicario di santa Chiesa. Il quale
            Curradino però non lasciò sua impresa, né volle obbedire i comandamenti del papa,
            parendogli avere giusta causa, e che 'l Regno e Cicilia fosse sua e di suo patrimonio; e
            però cadde in sentenzia di scomunicazione della Chiesa, la quale ebbe a dispetto, e poco
            curò; ma istando lui in Pisa, raunò moneta e genti, e tutti i Ghibellini e chi era di
            parte imperiale si ridusse a·llui, onde gli crebbe grandissima forza. E stando in Pisa,
            venne a oste sopra la città di Lucca, la quale si tenea per la parte di santa Chiesa, e
            eravi dentro il maliscalco del re Carlo con sua gente, e il legato del papa e della
            Chiesa, e colla forza de' Fiorentini e degli altri Guelfi di Toscana e di più gente di
            croce segnati, i quali per predicazione, e indulgenzia, e perdoni dati dal papa e da'
            suoi legati erano venuti contra Curradino. E stette sopra Lucca dieci dì a oste; e
            aboccarsi insieme per combattere le dette due osti a Pontetetto a due miglia presso di
            Lucca, ma non combattero, ma ciascuno schifò la battaglia, e era in mezzo la
            Guiscianella, e però si tornaro chi a Pisa e chi a Lucca.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come il maliscalco del re Carlo fu sconfitto al ponte a Valle per la
              gente di Curradino.</p>
          </argument>
          <p>Poi si partì Curradino con sua gente di Pisa, e venne a Poggibonizzi, il quale come i
            terrazzani sentirono la venuta di Curradino in Pisa si rubellarono dal re Carlo e dal
            Comune di Firenze, e gli mandarono le chiavi infino a Pisa. E poi di Poggibonizzi n'andò
            in Siena, e da' Sanesi ricevuto a grande onore; e soggiornando in Siena, il maliscalco
            del re Carlo ch'avea nome, come detto avemo, messer Guiglielmo di Berselve, con sua
            gente si partì da Firenze il dì di santo Giovanni di giugno per andare ad Arezzo per
            impedire gli andamenti di Curradino; e da' Fiorentini furono scorti e acompagnati infino
            a Montevarchi e voleagli acompagnare infino ad Arezzo, sentendo il cammino dubbioso, e
            temendo d'aguato per lo contado d'Arezzo. Il detto maliscalco rendendosi di soperchio
            sicuro di sua gente, non volle più condotto di Fiorentini, inanzi al passare si mise
            messer Guiglielmo lo Stendardo con CCC cavalieri bene armati e in concio, e passò sano e
            salvo. Il maliscalco con V<hi rend="sup">C</hi> de' suoi cavalieri, non prendendosi
            guardia e sanza ordine, e i più di sua gente disarmata, si mise a passare, e quando
            giunse al ponte a Valle, ch'è in su l'Arno presso a Laterino, uscì loro adosso uno
            aguato della gente di Curradino, i quali sentendo l'andamento del detto maliscalco,
            erano partiti di Siena per lo condotto degli Ubertini e d'altri Ghibellini usciti di
            Firenze, e sopragiunti al detto ponte, i Franceschi non proveduti e sanza gran difesa
            furono sconfitti e morti, e presi la maggiore parte, e quegli che fuggirono verso il
            Valdarno nel contado di Firenze furono così presi e rubati come da' nimici; e il detto
            messer Guiglielmo maliscalco, e messer Amelio di Corbano, e più baroni e cavalieri,
            furono presi e menati in Siena a Curradino; e ciò fu il dì appresso la festa di san
            Giovanni, a dì XXV del mese di giugno, gli anni di Cristo MCCLXVIII. Della quale
            sconfitta e presura la gente del re Carlo e tutti quegli di parte guelfa ne sbigottirono
            molto, e Curradino e sua gente ne montarono in grande superbia e baldanza, e quasi
            aveano per niente i Franceschi; e sentendosi ciò nel Regno, si rubellarono assai terre
            al re Carlo. E ne' detti tempi il re Carlo era ad assedio alla città di Nocera de'
            Saracini in Puglia, la quale s'era rubellata, acciò che l'altre terre della marina di
            Puglia, che tutte erano sommosse, non gli si ribellassono.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come Curradino entrò in Roma, e poi con sua oste passò nel regno di
              Puglia.</p>
          </argument>
          <p>Soggiornato Curradino alquanto in Siena, sì n'andò a Roma, e da' Romani e da don Arrigo
            senatore fu ricevuto a grande onore a guisa d'imperadore, e in Roma fece sua raunata di
            gente e di moneta, e spogliò il tesoro di San Piero e d'altre chiese di Roma per fare
            danari, e trovossi in Roma con più di V<hi rend="sup">M</hi> cavalieri tra Tedeschi e
            Italiani con quegli di don Arrigo senatore, fratello del re di Spagna, ch'avea seco bene
              VIII<hi rend="sup">C</hi> buoni cavalieri spagnuoli. E sentendo Curradino che 'l re
            Carlo era a oste in Puglia alla città di Nocera, e molte delle terre e baroni del Regno
            erano rubellati, e dell'altre in sospetto, sì gli parve tempo accettevole d'entrare nel
            Regno, e partissi da Roma a dì X d'agosto, gli anni di Cristo MCCLXVIII, col detto don
            Arrigo e con sua compagnia e baronia, e con molti Romani; e non fece la via di Campagna,
            però che seppe che 'l passo da Cepperano era guernito e guardato: sì non si volle
            mettere alla contesa, ma fece la via delle montagne tra l'Abruzzi e Campagna per Valle
            di Celle, ove non avea guardie né guernigione, e sanza niuno contasto passò e arrivò nel
            piano di San Valentino nella contrada detta Tagliacozzo.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come l'oste di Curradino e quella del re Carlo s'affrontarono per
              combattere a Tagliacozzo.</p>
          </argument>
          <p>Lo re Carlo sentendo come Curradino era partito di Roma con sua gente per entrare nel
            Regno, si levò da oste da Nocera, e con tutta sua gente a grandi giornate venne incontro
            a Curradino, e alla città dell'Aquila in Abruzzi attese sua gente. E stando lui
            nell'Aquila, e tenendo consiglio cogli uomini della terra, amonendogli fossono fedeli e
            leali, e fornissono l'oste, uno savio villano e antico si levò, e disse: «Re Carlo, non
            tenere più consigli, e non schifare uno poco di fatica, acciò che tu ti possi riposare
            sempre; togli ogni dimoranza, e va' contra il nimico, e nol lasciare prendere più campo,
            e noi ti saremo leali e fedeli». Lo re udendosi sì saviamente consigliare, sanza nullo
            indugio o più parole di là si partìo per la via traversa delle montagne, e acozzossi
            assai di presso all'oste di Curradino nel luogo e piano di San Valentino, e nonn–avea in
            mezzo se non il fiume del<gap/> Lo re Carlo avea di sua gente, tra Franceschi e
            Provenzali e Italiani, meno di III<hi rend="sup">M</hi> cavalieri, e veggendo che
            Curradino avea troppa più gente di lui, per lo consiglio del buon messere Alardo di
            Valleri, cavaliere francesco di grande senno e prodezza, il quale di quegli tempi era
            arrivato in Puglia tornando d'oltremare dalla Terrasanta, sì disse al re Carlo se
            volesse essere vincitore gli convenia usare maestria di guerra più che forza. Il re
            Carlo confidandosi molto nel senno del detto messer Alardo, al tutto gli commise il
            reggimento dell'oste e della battaglia; il quale ordinò della gente del re tre schiere,
            e dell'una fece capitano messer Arrigo di Cosance, grande di persona e buono cavaliere
            d'arme: questi fu armato colle sopransegne reali in luogo della persona de·re, e guidava
            Provenzali, e Toscani, e Lombardi, e Campagnini. L'altra schiera furono de' Franceschi,
            onde furono capitani messer Gianni di Crarì e messer Guiglielmo lo Stendardo. E mise i
            Provenzali a la guardia del ponte del detto fiume, acciò che l'oste di Curradino non
            potesse passare sanza disavantaggio della battaglia. Il re Carlo col fiore della sua
            baronia, di quantità di VIII<hi rend="sup">C</hi> cavalieri, fece riporre in aguato dopo
            uno colletto in una vallea, e col re Carlo rimase il detto messer Alardo di Valleti con
            messer Guiglielmo di Villa, e Arduino prenze della Morea, cavaliere di grande valore.
            Curradino dall'altra parte fece di sua gente tre schiere: l'una de' Tedeschi, ond'egli
            era capitano col dogi d'Osteric, e con più conti e baroni; l'altra degl'Italiani, onde
            fece capitano il conte Calvagno con alquanti Tedeschi; l'altra fu di Spagnuoli, ond'era
            capitano don Arrigo di Spagna loro signore. In questa stanza, l'una oste appetto a
            l'altra, i baroni del Regno ribelli del re Carlo fittiziamente, per fare isbigottire lo
            re Carlo e sua gente, feciono venire nel campo di Curradino falsi ambasciadori molto
            parati, con chiavi in mano e con grandi presenti, dicendo ch'egli erano mandati dal
            Comune dell'Aquila per dargli le chiavi e signoria della terra, sì come suoi uomini e
            fedeli, acciò che gli traesse della tirannia del re Carlo. Per la qual cosa l'oste di
            Curradino e egli medesimo, stimando fosse vero, feciono grande allegrezza; e sentito ciò
            nell'oste del re Carlo, n'ebbe grande isbigottimento, temendo non fallisse loro la
            vittuaglia che veniva loro di quella parte, e l'aiuto di quegli dell'Aquila. Lo re
            medesimo sentendo ciò, n'entròe in tanta gelosia, che di notte tempore si partì con
            pochi dell'oste in sua compagnia, e venne all'Aquila la notte medesima, e faccendo
            domandare le guardie delle porte per cui si tenea la terra, rispuosono: «Per lo re
            Carlo»; il quale entrato dentro sanza ismontare de' cavagli, amonitigli di buona
            guardia, incontanente tornò all'oste, e fuvi la mattina a buona ora, e per l'affanno
            dell'andare e tornare la notte lo re Carlo dall'Aquila si posava e dormiva.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come Curradino e sua gente furono sconfitti dal re Carlo.</p>
          </argument>
          <p>Curradino e sua oste avendo vana speranza che l'Aquila fosse ribellata al re Carlo, con
            grande vigore e grida, fatte le sue schiere, si strinse a valicare il passo del fiume
            per combattere col re Carlo. Lo re Carlo, con tutto si posasse, come detto avemo,
            sentendo il romore de' nimici, e com'erano inn–arme per venire a la battaglia,
            incontanente fece armare e schierare sua gente per l'ordine e modo che dinanzi facemmo
            menzione. E stando la schiera de' Provenzali, la quale guidava messer Arrigo di
            Consancia, alla guardia del ponte, contastando a don Arrigo di Spagna e a sua gente il
            passo, gli Spagnuoli si misono a passare il guado della riviera ch'era assai piccolo, e
            incominciarono a inchiudere la schiera de' Provenzali, che difendeano il ponte.
            Curradino e l'altra sua oste veggendo passati gli Spagnuoli, si mise a passare il fiume,
            e con grande furore assaliro la gente del re Carlo, e in poca d'ora ebbono barattati e
            sconfitti la schiera de' Provenzali; e 'l detto messer Arrigo di Consancia colle 'nsegne
            del re Carlo abattute, e egli morto e tagliato; credendosi don Arrigo e' Tedeschi avere
            la persona del re Carlo, perché vestiva le sopransegne reali, tutti gli s'agreggiarono
            adosso. E rotta la detta schiera de' Provenzali, simile feciono di quella de' Franceschi
            e degl'Italiani, la quale guidava messer Gianni di Crarì, e messer Guiglielmo lo
            Stendardo, però che·lla gente di Curradino erano per uno due che quegli del re Carlo, e
            fiera gente e aspra in battaglia: e veggendosi la gente del re Carlo così malmenare, si
            misono in fugga e abandonarono il campo. I Tedeschi si credettero avere vinto, che non
            sapeano dell'aguato del re Carlo, si cominciarono a spandere per lo campo, e intendere a
            la preda e alle spoglie. Lo re Carlo era in sul colletto di sopra alla valle, dov'era la
            sua schiera, con messer Alardo di Valleri e col conte Guido di Monforte per riguardare
            la battaglia, e veggendo la sua gente così barattare, prima l'una schiera e poi l'altra,
            e venire in fugga, moria a dolore, e volea pure fare muovere la sua schiera per andare a
            soccorrere i suoi. Messer Alardo, maestro dell'oste e savio di guerra, con grande
            temperanza e con savie parole ritenne assai lo re, dicendo che per Dio sì sofferisse
            alquanto, se volesse l'onore della vittoria, però che conoscea la covidigia de'
            Tedeschi, come sono vaghi delle prede, per lasciargli più spartire dalle schiere, e
            quando gli vide bene sparpagliati, disse al re: «Fa' muovere le bandiere, ch'ora è
            tempo»; e così fu fatto. E uscendo la detta schiera della valle, Curradino né' suoi non
            credeano che fossono nimici, ma che fossono di sua gente, e non se ne prendeano guardia.
            E vegnendo lo re con sua gente stretti e serrati, al diritto se ne vennero ov'era la
            schiera di Curradino co' maggiori di suoi baroni, e quivi si cominciò la battaglia aspra
            e dura, con tutto che poco durasse, però che·lla gente di Curradino erano lassi e
            stanchi per lo combattere, e non erano tanti cavalieri schierati ad assai quanti quegli
            del re, e sanza ordine di battaglia, però che·lla maggiore parte di sua gente, chi era
            cacciando i nemici, e chi ispartito per lo campo per guadagnare preda e pregioni, e la
            schiera di Curradino per lo improviso assalto de' nimici tuttora scemava, e quella del
            re Carlo tuttora cresceva per gli primi di sua gente ch'erano fuggiti della prima
            sconfitta, conoscendo le 'nsegne del re si metteano in sua schiera, sicché in poca d'ora
            Curradino e sua gente furono sconfitti. E quando Curradino s'avide che·lla fortuna della
            battaglia gli era incontro, e per consiglio de' suoi maggiori baroni, si mise alla fugga
            egli, e 'l dogi d'Osteric, e il conte Calvagno, e il conte Gualferano, e 'l conte
            Gherardo da Pisa, e più altri. Messere Alardo di Valleri veggendo fuggire i nimici, con
            grandi grida dice e pregava lo re e' capitani della schiera non si partissono né
            seguissono caccia de nimici ne altra preda, temendo che·lla gente di Curradino non si
            ranodasse, o niuno aguato uscisse fuori, ma stessono fermi e schierati in sul campo; e
            così fu fatto. E venne bene a bisogno, che don Arrigo co' suoi Spagnoli e altri Tedeschi
            i quali aveano seguita la caccia de' Provenzali e Italiani, i quali aveano prima
            sconfitti per una valle, e non aveano veduta la battaglia del re Carlo e la sconfitta di
            Curradino, alla ricolta che fece di sua gente, e ritornando al campo, veggendo la
            schiera del re Carlo, credette che fosse Curradino e sua gente; sì scese il colle
            dov'era ricolto per venire a' suoi, e quando si venne appressando conobbe le 'nsegne de'
            nimici, e come ingannato si tenne confuso; ma com'era valente signore, si strinse a
            schiera, e serrò colla sua gente per tale modo che 'l re Carlo e' suoi, i quali per
            l'afanno della battaglia erano travagliati, non s'ardirono di fedire alla schiera di don
            Arrigo, e per non recare in giuoco vinto a partito stavano aringati l'una schiera
            appetto a l'altra buona pezza. Il buono messer Alardo veggendo ciò, disse al re che
            bisognava di fargli dipartire da schiera per rompergli: lo re gli commise facesse a suo
            senno. Allora prese de' migliori baroni della schiera del re da XXX in XL, e uscirono
            della schiera faccendo sembianti che per paura si fuggissono, siccome gli avea
            amaestrati. Gli Spagnuoli veggendogli con più delle bandiere di quegli signori si
            metteano in volta e in vista di fuggire, con vana speranza cominciarono a gridare: «E'
            sono in fugga!», e cominciarono a dipartirsi da schiera e volergli seguire. Lo re Carlo
            veggendo schiarire e aprire la schiera degli Spagnuoli e altri Tedeschi, francamente si
            misono a fedire tra·lloro; e messer Alardo co' suoi saviamente si raccolsono e tornarono
            alla schiera. Allora fu la battaglia aspra e dura; ma gli Spagnuoli erano bene armati,
            per colpi di spade non gli poteano aterrare, e spesso al loro modo si rannodavano
            insieme. Allora i Franceschi cominciarono con gridare ad ire, e a prendelli a braccia, e
            abattergli de' cavagli a modo de' torniamenti; e così fu fatto, per modo che in poca
            d'ora gli ebbono rotti, e sconfitti, e messi in fugga, e molti ve ne rimasono morti. Don
            Arrigo con assai de' suoi si fuggì in Montecascino, e diceano che 'l re Carlo era
            sconfitto. L'abate ch'era signore di quella terra conobbe don Arrigo, e a' segnali di
            loro com'erano fuggiti, sì fece prendere lui e gran parte di sua gente. Lo re Carlo con
            tutta sua gente rimasono in sul campo armati e a cavallo infino alla notte per
            ricogliere i suoi e per avere de' nemici piena e sicura vittoria. E questa sconfitta fu
            la vilia di santo Bartolomeo a dì XXIII d'agosto, gli anni di Cristo MCCLXVIII. E in
            quello luogo fece poi fare lo re Carlo una ricca badia per l'anime della sua gente
            morta, che si chiama Santa Maria della Vittoria, nel piano di Tagliacozzo.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Della avisione ch'avenne a papa Chimento della sconfitta di
            Curradino.</p>
          </argument>
          <p>Avenne grande maraviglia che, essendo stata la detta sconfitta di Curradino, la vilia
            di santo Bartolomeo, e era già notte anzi che 'l certo si sapesse a cui fosse rimaso il
            campo colla vittoria, per le molte riprese e variazioni ch'ebbe la detta battaglia, la
            mattina per tempo vegnente della festa di santo Bartolomeo, essendo papa Chimento in
            Viterbo, e sermonava, e vegnendoli subitamente uno pensiero per lo quale parve al popolo
            che contemplasse uno buono pezzo lasciando la materia del sermone, levato della detta
            contemplazione disse: «Correte, correte alle strade a prendere i nimici di santa Chiesa,
            che sono sconfitti e morti»; e della detta sconfitta nulla novella né messo era venuto
            al papa, né potea venire in così corto spazio di tempo come una notte, però che da
            Viterbo al luogo dove fu la battaglia avea più di C miglia; e fu l'altro giorno, inanzi
            che nullo messaggio ne venisse in corte; ma di certo si disse per gli savi che in corte
            erano che il papa l'ebbe per ispirazione divina, e egli era uomo di santa vita.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come Curradino con certi suoi baroni furono presi dal re Carlo, e fece
              loro tagliare la testa.</p>
          </argument>
          <p>Curradino col dogio d'Ostaric e con più altri, i quali del campo erano fuggiti co·llui,
            sì arrivarono alla piaggia di Roma in su la marina a una terra ch'ha nome Asturi, ch'era
            degl'Infragnipani di Roma, gentili uomini; e in quella arrivati, feciono armare una
            saettia per passare in Cicilia, credendo scampare dal re Carlo, e in Cicilia, che era
            quasi tutta rubellata a lo re, ricoverare suo stato e signoria. Essendo loro già entrati
            in mare sconosciuti nella detta barca, uno de' detti Infragnipani ch'era in Asturi,
            veggendo ch'erano gran parte Tedeschi, e begli uomini, e di gentile aspetto, e sappiendo
            della sconfitta, sì s'avisò di guadagnare e d'esser ricco, e però i detti signori prese;
            e saputo di loro esser, e com'era tra quegli Curradino, sì gli menò al re Carlo
            pregioni, per gli quali lo re gli donò terra e signoraggio a la Pilosa, tra Napoli e
            Benevento. E come lo re ebbe Curradino e que' signori in sua balia, prese suo consiglio
            quello ch'avesse a·ffare. Alla fine prese partito di fargli morire, e fece per via di
            giudicio formare inquisizione contro a·lloro, come a traditori della corona e nemici di
            santa Chiesa; e così fu fatto; che a dì<gap/> fu dicollato Curradino, e 'l duca
            d'Osteric, e 'l conte Calvagno, e 'l conte Gualferano, e 'l conte Bartolomeo e due suoi
            figliuoli, e 'l conte Gherardo de' conti da Doneratico di Pisa in sul mercato di Napoli
            lungo il ruscello dell'acqua che corre di contra alla chiesa de' frati del Carmino; e
            non sofferse il re che fossono soppelliti in luogo sacro, ma in su il sabbione del
            mercato, perch'erano scomunicati. E così in Curradino finì il legnaggio della casa di
            Soave, che fu in così grande potenzia d'imperadori e di re, come adietro è fatta
            menzione. Ma di certo si vede per ragione e per isperienza che chiunque si leva contra
            santa Chiesa e è scomunicato conviene che·lla fine sia rea per l'anima e per lo corpo; e
            però è sempre da temere la sentenza della scomunicazione di santa Chiesa giusta o
            ingiusta, che assai aperti miracoli ne sono stati, chi legge l'antiche croniche, e per
            questa il può vedere per gl'imperadori e signori passati, che furono ribelli e
            persecutori di santa Chiesa. Della detta sentenzia lo re Carlo ne fu molto ripreso, e
            dal papa, e da' suoi cardinali, e da chiunque fu savio, però ch'egli avea preso
            Curradino e' suoi per caso di battaglia, e non per tradimento, e meglio era a tenerlo
            pregione che farlo morire. E chi disse che 'l papa l'asentì; ma non ci diamo fede,
            perch'era tenuto santo uomo. E parve che·lla innocenzia di Curradino, ch'era di così
            giovane etade a giudicarlo a morte, Iddio ne mostrasse miracolo contra lo re Carlo, che
            non molti anni appresso Iddio gli mandò di grandi aversitadi quando si credea essere in
            maggiore stato, sì come innanzi nelle sue storie faremo menzione. Al giudice che
            condannò Curradino Ruberto figliuolo del conte di Fiandra, genero del re Carlo, com'ebbe
            letta la condannagione, gli diede d'uno stocco, dicendo ch'a·llui nonn–era licito di
            sentenziare a morte sì grande e gentile uomo; del quale colpo il giudice, presente lo
            re, morì, e non ne fu parola, però che Ruberto era molto grande apo lo re, e parve al re
            e a tutti i baroni ch'egli avesse fatto come valente signore. Don Arrigo di Spagna, il
            quale era de' pregioni del re, però ch'egli era suo cugino carnale, e perché l'abate di
            Montecascino che·ll'avea dato preso al re, per non essere inregolare, per patti l'avea
            dato che nol farebbe morire, nol fece giudicare il re a morte, ma condannollo a
            perpetuale carcere, e mandollo in pregione al castello del Monte Sante Marie in Puglia;
            molti degli altri baroni di Puglia e d'Abruzzi ch'erano stati contro a lo re Carlo e
            suoi ribelli fece morire con diversi tormenti.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come lo re Carlo raquistò tutte le terre di Cicilia e di Puglia che gli
              s'erano rubellate.</p>
          </argument>
          <p>Lo re Carlo avuta la vittoria contra Curradino, tutte le terre del regno di Puglia
            ch'erano rubellate s'arrenderono al re sanza contasto; e molti de' caporali ribelli
            che·ll'aveano ribellate gli fece morire di mala morte. E in Cicilia mandò incontanente
            il conte Guido di Monforte, e messer Filippo suo fratello, e messer Guiglielmo di
            Belmonte, e messer Guiglielmo lo Stendardo, suoi baroni, con grande armata di galee e
            con grande compagnia di cavalieri franceschi e provenzali per racquistare le terre
            dell'isola, le quali quasi tutte s'erano rubellate dal re, salvo che Messina e Palermo;
            ed erane capitano uno messer Currado, detto Caputo overo d'Antioccia, de' discendenti
            dello 'mperadore Federigo, il quale con suo seguito de' rubelli mantenea le terre
            rubellate contro al re Carlo, e fecegli grande guerra. Ma come i detti signori furono in
            Cicilia, e per la vittoria che 'l re avea avuta contra Curradino, molte delle terre
            s'arrenderono a' detti signori, e assediarono il detto Currado nel castello di Santo
            Orbe, il quale per assedio vinsono, e 'l detto Currado presono, e feciongli cavare gli
            occhi, e poi il feciono impiccare. E morto il detto Currado e i più de' caporali rubelli
            suoi seguaci, tutte le terre dell'isola furono all'ubidenza del re Carlo. E ciò fatto,
            riformò il reame di Cicilia e di Puglia in buono e pacifico stato, e guidardonò i suoi
            baroni che·ll'aveano servito di terre e di signoraggi. Lasceremo alquanto de' fatti del
            re Carlo, e torneremo a nostra materia de' fatti di Firenze.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come i Fiorentini sconfissono i Sanesi a piè di Colle di Valdelsa.</p>
          </argument>
          <p>Gli anni di Cristo MCCLXVIIII, del mese di giugno, i Sanesi, ond'era governatore messer
            Provenzano Salvani di Siena, col conte Guido Novello, colle masnade de' Tedeschi e di
            Spagnuoli, e cogli usciti ghibellini di Firenze e dell'altre terre di Toscana, e colla
            forza de' Pisani, i quali erano in quantità di MCCCC cavalieri e da VIII<hi rend="sup">M</hi> pedoni, sì vennono ad oste al castello di Colle di Valdelsa, il quale era alla
            guardia de' Fiorentini; e ciò feciono, perché i Fiorentini il maggio dinanzi erano
            venuti a oste e guastare Poggibonizzi. E postosi a campo a la badia a Spugnole, e venuta
            la novella in Firenze il venerdì sera, il sabato mattina messer Giambertaldo vicario del
            re Carlo per la taglia di Toscana si partì di Firenze colle sue masnade, il quale allora
            avea in Firenze da IIII<hi rend="sup">C</hi> cavalieri franceschi; e sonando la campana,
            i Guelfi di Firenze seguendolo a cavallo e a piedi, giunsono in Colle la cavalleria la
            domenica sera, e trovarsi intorno di VIII<hi rend="sup">C</hi> cavalieri, o meno, con
            poco popolo, però che così tosto come i cavalieri non poterono giugnere a Colle. Avenne
            che i·lunedì mattina vegnente, il dì di santo Bartolomeo di giugno, sentendo i Sanesi la
            venuta della cavalleria di Firenze, si levarono da campo dalla detta badia per recarsi
            in più salvo luogo. Messer Giambertaldo veggendogli mutare il campo, sanza attendere più
            gente, passò colla cavalleria ch'avea il ponte, e schierata sua gente colla cavalleria
            di Firenze, e quello popolo che v'era giunto, e' Colligiani (ma per la sùbita venuta de'
            Fiorentini nullo ordine aveano di capitani d'oste, né d'insegna del Comune), e prendendo
            messer Giambertaldo la 'nsegna del Comune di Firenze, e richeggendo i cavalieri di
            Firenze che v'erano di tutte le case guelfe, ch'alcuno di loro la prendesse, e nullo si
            movea a prenderla, o per viltà o per gara l'uno dell'altro, e stato gran pezza alla
            contesa, messer Aldobrandino della casa de' Pazzi francamente si trasse avanti e disse:
            «Io la rendo a l'onore d'Iddio, e di vittoria del nostro Comune»; onde fu molto
            comendato in franchezza, e incontanente mosse, e tutta la cavalleria seguendolo, e
            francamente percosse alla schiera de' Sanesi; e tutto che non fosse tenuta troppo savia
            e proveduta capitaneria di guerra, come ardita e franca gente, bene aventurosamente,
            come piacque a·dDio, ruppono e sconfissono i Sanesi e loro amistà, ch'erano quasi due
            cotanti cavalieri e popolo grandissimo, onde molti ne furono morti e presi; e se dalla
            parte de' Fiorentini fossono giunti e stati alla battaglia i loro pedoni, non ne campava
            quasi niuno de' Sanesi. Il conte Guido Novello si fuggì, e messer Provenzano Salvani
            signore e guidatore dell'oste de' Sanesi fu preso, e tagliatogli il capo, e per tutto il
            campo portato fitto in su una lancia. E bene s'adempié la profezia e revelazione che gli
            avea fatta il diavolo per via d'incantesimo, ma no·lla intese; ch'avendolo fatto
            costrignere per sapere come capiterebbe in quella oste, mendacemente rispuose, e disse:
            «Anderai e combatterai, vincerai non, morrai alla battaglia, e la tua testa fia la più
            alta del campo»; e egli credendo avere la vittoria per quelle parole, e credendo
            rimanere signore sopra tutti, non fece il punto alla fallace, ove disse: «Vincerai no,
            morrai <abbr>etc.</abbr>»; e però è grande follia a credere a sì fatto consiglio come
            quello del diavolo. Questo messer Provenzano fu grande uomo in Siena al suo tempo dopo
            la vittoria ch'ebbono a Monte Aperti, e guidava tutta la città, e tutta parte ghibellina
            di Toscana facea capo di lui, e era molto presuntuoso di sua volontà. In questa
            battaglia si portò il detto messere Giambertardo come valente signore in pugnare contro
            a' nimici, e simigliantemente la sua gente, e tutti Guelfi di Firenze, faccendo grande
            uccisione de' nimici per vendetta di loro parenti e amici che rimasono alla sconfitta a
            Monte Aperti; quasi nullo o pochi ne menarono a pregioni, ma gli misono a morte e alle
            spade; onde la città di Siena, a comparazione del suo popolo, ricevette maggiore danno
            de' suoi cittadini in questa sconfitta, che non fece Firenze a quella di Monte Aperti, e
            lasciarvi tutto il loro arnese. Per la qual cosa, poco tempo appresso, i Fiorentini
            rimisono in Siena i Guelfi usciti, e cacciarne i Ghibellini, e pacificarsi l'uno Comune
            coll'altro, rimagnendo poi sempre amici e compagni. E in questo modo ebbe fine la guerra
            tra' Fiorentini e' Sanesi, che tanto tempo era durata.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come i Fiorentini presono il castello d'Ostina in Valdarno.</p>
          </argument>
          <p>Nel detto anno, del mese di settembre, essendo rubellato il castello d'Ostina in
            Valdarno, e entrativi i Ghibellini usciti di Firenze co' Pazzi di Valdarno, i Fiorentini
            v'andarono ad oste, e stettonvi infino a l'ottobre, e per difalta di vittuaglia non
            potendosi più tenere, e quegli d'entro uscendone una notte, furono quasi tutti morti e
            presi, e' Fiorentini ebbono il castello e disfeciollo.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come i Fiorentini in servigio de' Lucchesi andarono a oste sopra
            Pisa.</p>
          </argument>
          <p>Partita l'oste de' Fiorentini da Ostina, i Fiorentini con messer Giambertaldo
            maliscalco del re Carlo, in servigio de' Lucchesi andarono ad oste a Castiglione di
            Valdiserchio, e poi infino alle muta di Pisa, e presono il castello d'Asciano per forza;
            e' Lucchesi, per ricordanza e vergogna de' Pisani, presso alla città di Pisa feciono
            battere loro moneta e tornarono sani e salvi.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come fu grande diluvio d'acqua, e rovinarono il ponte a Santa Trinita e
              quello dalla Carraia.</p>
          </argument>
          <p>Nel detto anno MCCLXVIIII, la notte di calen di ottobre fu sì grande diluvio di pioggia
            d'acqua da cielo col continuo piovere due notti e uno dì, che tutti i fiumi d'Italia
            crebbono più che crescessono mai; e 'l fiume Arno uscì de' suoi termini sì
            disordinatamente, che gran parte della città di Firenze allagò, e ciò fu la cagione per
            più legname che 'l fiume menava, il quale ristette e s'atraversò al piè del ponte a
            Santa Trinita per modo che l'acqua del fiume ringorgava sì adietro che si spandea per la
            città, onde molte persone annegarono e molte case rovinarono. Alla fine fu sì forte
            l'empito del corso del fiume, che fece rovinare il detto ponte di Santa Trinita, e
            ancora per lo sgorgare di quello l'empito dell'acqua e del legname percosse e fece
            rovinare quello dalla Carraia: e come furono rovinati e caduti, l'altezza del corso del
            fiume, ch'era per lo detto ringorgamento e rattenuta, rabassò, e cessò la piena
            dell'acqua ch'era sparta per la cittade.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come a certi nobili ribelli di Firenze furono tagliate le teste.</p>
          </argument>
          <p>Negli anni di Cristo MCCLXX, fatto l'accordo e pace tra 'l Comune di Firenze e quello
            di Siena, e rimessivi i Guelfi, e cacciatine i Ghibellini, messer Azzolino e Neracozzo e
            Conticino della casa degli Uberti, e messer Bindo de' Grifoni da Fegghine rubelli di
            Firenze, co·lloro compagnia partendosi da Siena per andarsene in Casentino, furono presi
            e menati in Firenze, e scritto in Puglia al re Carlo quello ch'a·llui piacesse se ne
            facesse; il quale per sua lettera mandò a messer Bernardo d'Ariano, podestà per lo re in
            Firenze, che sì come traditori della corona fossono giudicati: a' quali fue loro
            tagliate le teste il dì di santo Michele di maggio. E la mattina, quando s'andavano a
            giudicare, Neracozzo domandò messer Azzolino: «Ove andiamo noi?». Rispuose il cavaliere:
            «A pagare uno debito che·cci lasciarono i nostri padri»; salvo che Conticino, il quale,
            perch'era giovane, fu mandato nel Regno preso, e morì in pregione nelle torri di
          Capova.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come i Fiorentini presono il castello di Piano di Mezzo in Valdarno, e
              come disfeciono Poggibonizzi.</p>
          </argument>
          <p>Nel detto anno, del mese di giugno, i Fiorentini andarono ad assedio al castello di
            Piano di Mezzo, ch'era de' Pazzi di Valdarno, rubellato per loro e per gli usciti di
            Firenze contra il Comune di Firenze, il quale per assedio s'arrendé a patti, salve le
            persone, i quali se n'uscirono fuori; e' Fiorentini ebbono il castello, e feciollo
            abattere e disfare; e simile il castello di Ristuccioli de' Pazzi, ch'era molto forte
            castello. E ciò fatto, e tornato l'oste de' Fiorentini in Firenze, i Fiorentini
            cavalcarono a Poggibonizzi, e feciono abattere e disfare tutto il castello, e recare a
            borgo al piano con licenza del re Carlo; però che nulla convenenza, che promisono per
            gli patti al re Carlo e Comune di Firenze, non voleano attenere, e sempre riteneano i
            ribelli di Firenze, e aveano lega colle terre ghibelline di Toscana. Questo Poggibonizzi
            fu il più bello castello, e de' più forti d'Italia, e posto quasi nel bilico di Toscana,
            e era con belle mura e torri, e con molte belle chiese, e pieve, e ricca badia, e con
            bellissime fontane di marmo, e acasato e abitato di genti com'una buona città; ma per la
            loro superbia, però che·ssi voleano essere per loro sì come castello d'imperio, e
            contastare il Comune di Firenze, fue abattuto e toltogli ogni giurisdizione.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come lo re Luis di Francia fece il passaggio a Tunisi nel quale
            morìo.</p>
          </argument>
          <p>Negli anni di Cristo MCCLXX il buono Luis re di Francia, il quale era cristianissimo e
            di santa vita e opere, non tanto quanto s'appartiene a secolare, essendo re di sì grande
            reame e potenzia, ma come religioso, sempre operando in favore di santa Chiesa e della
            Cristianitade, e nonn ispaventandosi delle grandi fatiche e spendio, il quale fece al
            passaggio d'oltremare, quando egli e' frategli furono presi alla Monsura de' Saracini,
            come addietro facemmo menzione, come piacque a·dDio si puose in cuore d'andare ancora
            sopra i Saracini e nimici de' Cristiani; e così con grande effetto e opera mise a
            seguizione, prendendo la croce, e raunando tesoro, e sommovendo tutta la baronia, e
            cavalieri, e buona gente di suo reame. E ciò fatto, si mosse di Parigi, e andonne in
            Proenza, e di là con grande navilio si partì del suo porto dell'Agua Morta in Proenza
            con tre suoi figliuoli, Filippo, Gianni, e Luis, e col re di Navarra suo genero, e con
            tutti caporali suoi, conti, duchi, e baroni del reame di Francia, e fuori del reame suoi
            amici. E per la sua andata il seguì poi Adoardo figliuolo del re d'Inghilterra con molti
            Inghilesi, e Scotti, e Fresoni, e Alamanni, di più di XV<hi rend="sup">M</hi> cavalieri,
            il quale stuolo, e croceria fu quasi d'inumerabile gente a cavallo e a piede, e stimarsi
              CC<hi rend="sup">M</hi> d'uomini da battaglia. E credendo prendere il migliore, si
            diliberarono d'andare sopra il regno di Tunisi, avisandosi se quello si prendesse per
            gli Cristiani, era in parte molto mediata da potere più leggermente prendere poi il
            regno d'Egitto, e da tagliare, e al tutto impedire la forza de' Saracini del reame di
            Setta, e eziandio quello di Granata. E passò il detto stuolo sani e salvi co·lloro
            navilio, e arrivarono al porto dell'antica città di Cartagine, ch'è di lungi da Tunisi
            da XV miglia, e quella Cartagine, ch'alcuna parte n'era rifatta e afforzata per gli
            Saracini per la guardia del porto, per gli Cristiani fu assai tosto presa per forza. E
            volendo andare la detta oste alla città di Tunisi, come piacque a Dio, per le peccata
            de' Cristiani si cominciò una grande corruzzione d'aria in quelle marine, e massimamente
            nell'oste de' Cristiani non costumati all'aria, e per gli disagi, e per lo soperchio di
            gente, e delle bestie; per la qual cosa prima vi morì Gianni figliuolo del detto re
            Luis, e poi il cardinale d'Albano, che v'era per lo papa, e poi infermò e morì il detto
            buono re Luis con grandissima quantità di conti e di baroni, e infinita gente di popolo
            vi morirono. Onde la Cristianità ricevette grandissimo danno, e la detta oste fu quasi
            tutta scerrata, e venuta quasi al niente, sanza colpo de' nimici. E come il detto re
            Luis non bene aventurato fosse nelle dette imprese sopra i Saracini, ma per la sua anima
            bene aventuroso morisse, lo re di Navarra ch'era presente al cardinale Toscolano per sue
            lettere lo scrisse, che nella sua infermità non cessava di lodare Idio, e ispesso
            dicendo questa orazione: «Fa' noi, Signore, le cose prosperevoli del mondo avere in
            odio, e nessuna aversità temere». Ancora adorava per lo popolo il quale ave' menato
            seco, dicendo: «Sia, Signore, del popolo tuo santificatore e guardiano»; e l'altre
            parole che seguitano alla detta orazione. E alla fine quando venne a morte, levò gli
            occhi a cielo, e disse: «<foreign lang="lat">Introibo in domum tuam, adorabo ad templum
              santum tuum, et confitebor nomini tuo</foreign>»; e ciò detto, morì in Cristo. E
            sentendo la sua morte la sua oste fu molto turbata, e' Saracini molto rallegrati; ma in
            questo dolore fu fatto Filippo suo figliuolo re di Francia; e lo re Carlo fratello del
            detto re Luis, il quale egli vivendo ave' mandato per lui, venne di Cicilia, e arrivò a
            Cartagine con grande navilio e con molta gente e rinfrescamento, onde l'oste de'
            Cristiani riprese grande vigore, e' Saracini paura. E con tutto che·ll'oste de' Saracini
            fosse cresciuta d'inumerabile gente, che di tutte parti erano venuti gli Arabi a·lloro
            soccorso, e fossono troppi più che' Cristiani, mai non s'ardirono di venire a battaglia
            affrontata co' Cristiani; ma con aguati e ingegni venieno, e faceano loro molto molesto.
            Intra gli altri fu questo l'uno, che la detta contrada è molto sabbionosa, e quando è
            secco fa molta polvere: onde i Saracini quando traeva vento contra l'oste de' Cristiani,
            in grandissimo numero di loro genti stavano in su' monti ov'era il detto sabbione,
            calpitandolo co' cavalli e co' piedi il facevano muovere, onde facea all'oste molta
            molestia e affanno; ma piovendo acqua da cielo cessò la detta pestilenzia, e lo re Carlo
            co' Cristiani, apparecchiati difici di diverse maniere per mare e per terra, si strinse
            per combattere la città di Tunisi; e di certo si disse, s'avessono seguito, in brieve
            tempo avrebbono avuta la terra per forza, o il re di Tunisi co' suoi Turchi e Arabi
            l'avrebbe abandonata.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come il re Carlo patteggio accordo col re di Tunisi e partissi lo
              stuolo.</p>
          </argument>
          <p>Lo re di Tunisi co' suoi Saracini veggendo in mal punto, e temendo di perdere la città
            e 'l paese d'intorno, si feciono cercare pace col re Carlo, e cogli altri signori con
            grandi e larghi patti, a la qual pace il re Carlo intese e diede compimento per lo
            'nfrascritto modo: prima, che tutti i Cristiani ch'erano pregioni in Tunisi, o in tutto
            quello reame, fossono liberi, e che monisteri e chiese per gli Cristiani si potessono
            edificare, e in quelle l'oficio sacro si potesse celebrare; e che per gli frati minori e
            predicatori e per altre persone eclesiastiche si potesse liberamente predicare il
            Vangelio di Cristo; e qual Saracino si volesse battezzare e tornare alla fede di Cristo,
            liberamente il potesse fare; e tutte le spese che i detti re avessono fatte pienamente
            fossono loro rendute; e oltre a·cciò il re di Tunisi fosse tributario di dare ogni anno
            a Carlo re di Cicilia XX<hi rend="sup">M</hi> dobble d'oro, e molti altri patti, che
            sarebbono lunghi a dire. Di questa pace alcuni dissono che 'l re Carlo e gli altri
            signori la faceano per lo migliore, e considerando il loro male stato della corruzzione
            dell'aria e mortalità de' Cristiani, che il re di Navarra, morto il re Luis, si partì
            malato dell'oste e morì in Cicilia, e morì il legato del papa cardinale, e la Chiesa di
            Roma in quelli tempi vacava di pastore, che dovea provedere a tutto, e Filippo novello
            re di Francia si voleva partire dell'oste e tornare in Francia col corpo del padre.
            Altri dierono colpa al re Carlo, che 'l fece per avarizia, per avere innanzi per la
            detta pace sempre a tributario il re di Tunisi in sua spezialtà; che 'l regno di Tunisi
            fosse conquistato per lo stuolo de' Cristiani, ch'era poi a parte del re di Francia, e
            di quello d'Inghilterra, e di quello di Navarra, e di quello di Cicilia, e della Chiesa
            di Roma, e di più altri signori ch'erano al conquisto. E potrebbe essere stata l'una
            cagione e l'altra; ma quale si fosse, compiuto il detto accordo, si partì la detta oste
            da Tunisi, e arrivati col loro navilio nel porto di Trapali in Cicilia, come piacque
            a·dDio, sì grande fortuna avenne, essendo il navilio nel detto porto, che sanza nulla
            redenzione la maggiore parte perirono, e ruppe l'uno legno l'altro, ove tutto l'arnese
            di quello oste si perdé, ch'era d'inumerabile valuta, e molte genti vi perirono. E per
            molti si disse che ciò avenne per gli peccati de' Cristiani, e perché aveano fatto
            accordo co' Saracini per cuvidigia di moneta, potendo vincete e conquistare Tunisi e 'l
            paese.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come fu fatto papa Ghirigoro X a Viterbo, e come vi fu morto Arrigo
              figliuolo del re d'Inghilterra.</p>
          </argument>
          <p>Arrivato lo detto stuolo de' Cristiani in Cicilia, sì vi soggiornarono alquanto per
            guerire i malati, e prendere rinfrescamento, e rifare loro navilio; e quelli re e
            signori furono assai onorati da Carlo re di Cicilia; e poi si partirono di Cicilia, e lo
            re Carlo co·lloro ne vennero per lo regno di Puglia, e per Calavra a Viterbo, ov'era la
            corte della Chiesa in vacazione, e a Viterbo soggiornarono i detti re Filippo di
            Francia, e Carlo di Cicilia, e Adoardo e Arrigo suo fratello e figliuoli del re
            d'Inghilterra, per fare che' cardinali ch'erano in discordia eleggessono buono pastore
            per riformare l'apostolica sedia. E non potendo avere concordia di niuno di loro
            ch'erano presenti, elessono papa Gregorio X di Piagenza, il quale era cardinale e legato
            in Soria alla Terrasanta, e lui eletto, tornato d'oltremare fu consecrato papa gli anni
            di Cristo MCCLXXII. Essendo i sopradetti signori in Viterbo, avenne una laida e
            abominevole cosa sotto la guardia del re Carlo: che essendo Arrigo fratello d'Adoardo
            figliuolo del re Ricciardo d'Inghilterra in una chiesa alla messa, celebrandosi a
            quell'ora il sacrificio del corpo di Cristo, Guido conte di Monforte, il quale era per
            lo re Carlo vicario in Toscana, non guardando reverenza di Dio né del re Carlo suo
            signore, uccise di sua mano con uno stocco il detto Arrigo, per vendetta del conte
            Simone di Monforte suo padre, morto a sua colpa per lo re d'Inghilterra. E di ciò è bene
            da farne notevole memoria. Regnando inn–Inghilterra Arrigo padre del buono Adoardo, fu
            uomo di semplice vita, sicché i baroni l'aveano per niente, perch'egli mandò per lo
            detto conte Simone suo parente che gli guidasse il reame, ch'Adoardo era giovane. Questi
            era molto temuto e ridottato; e come si vide il reggimento del reame in mano, come
            fellone e traditore, gli oppuose falsamente che il re avesse fatte certe inique leggi
            contra il popolo, e mise lui e Adoardo in pregione, nella torre di Dovero, e teneasi il
            reame. La reina<gap/> zia per madre d'Adoardo, per volerlo scampare, sappiendo che per
            ogni Pasqua il conte Simone venia a Dovero, e traeva Adoardo della torre e facealo
            cavalcare seco, e come si partia il facea rimettere in pregione con grande e stretta
            guardia, eziandio di lettere, la savia reina mandò a Dovero una savia e bella damigella
            che sapea operare di gioelli, borse, e carnieri. Adoardo veggendola si prese di lei, e
            tanto adoperò colle guardie, che gli menarono la detta damigella, e volendola toccare,
            gli disse: «Io ci sono per altro»; e trasse fuori lettere gli mandava la reina,
            avisandolo del suo scampo e salute; e per quelle l'avisò come gli mandava per uno nostro
            Fiorentino cozzone, ch'avea nome Persona Fulberti, con belli destrieri, e uno batto
            armato con molti remi, avisandolo come avesse a·ffare. Ora, com'era usato per la Pasqua,
            il conte Simone venne a Dovero, e tratto Adoardo della torre, e provando i destrieri del
            detto cozzone, Adoardo con licenza del conte salì in su il migliore, menandolo a grandi
            rote; alla fine prese campo, e dilungossi, e venne al porto, e trovò apparecchiato il
            batto. Lasciato il cavallo, su vi salìo, e arrivò in Francia, e poi coll'aiuto del re di
            Francia, di Fiandra, di Brabante, e della Magna, con grande stuolo passò in Inghilterra,
            e combatté col conte Simone, e sconfisselo, e prese una coppa, e fecelo tranare, e poi
            impiccare, e diliberò il padre; e quegli morto, fu Adoardo coronato re d'Inghilterra a
            grande onore. Tornando a nostra principale materia, come per la detta vendetta fu morto
            il conte Arrigo, conte di Cornovaglia, fratello del re Adoardo, come dicemmo dinanzi,
            onde la corte si turbò forte, dando di ciò grande riprensione al re Carlo, che ciò non
            dovea sofferire, se·ll'avesse saputo, e se no·ll'avesse saputo no·llo dovea lasciare
            scampare sanza vendetta. Ma il detto conte Guido proveduto di compagnia di gente d'arme
            a cavallo e a piè, non solamente gli bastò d'avere fatto il detto micidio; perché uno
            cavaliere il domandò che egli avea fatto, e egli rispuose: «<foreign lang="fre">Ie a fet
              ma vengianze</foreign>»; e quello cavaliere disse: «<foreign lang="fre">Comant? Vostre
              pere fu trainé</foreign>»; incontanente tornò nella chiesa, e prese Arrigo per gli
            capelli, e così morto il tranò infino fuori della chiesa villanamente; e fatto il detto
            sacrilegio, e omicidio, si partì di Viterbo, e andonne sano e salvo in Maremma nelle
            terre del conte Rosso suo suocero. Per la morte del detto Arrigo Adoardo suo fratello
            molto cruccioso e isdegnato contro a·re Carlo si partì di Viterbo, e vennesene con sua
            gente per Toscana, e soggiornò in Firenze, e fece cavalieri più cittadini, donando loro
            cavagli e tutti arredi di cavalieri nobilemente, e poi se n'andò inn–Inghilterra, e 'l
            cuore del detto suo fratello in una coppa d'oro fece porre in su una colonna in capo del
            ponte di Londra sopra 'l fiume di Tamisi, per memoria agl'Inghilesi del detto oltraggio
            ricevuto. Per la qual cosa Adoardo poi che fu re, mai non fu amico del re Carlo, né di
            sua gente. Per simile modo si partì Filippo re di Francia con sua gente, e passò, e
            albergò più giorni in Firenze; e giunto in Francia, soppellito il corpo del buono re
            Luis suo padre a grande onore, e' si fece coronare con grande solennità a Rens.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come i Tartari scesono in Turchia, e come ne cacciarono i Saracini.</p>
          </argument>
          <p>Nel detto anno MCCLXX Banducdar soldano de' Saracini, dopo la presa ch'egli avea fatta
            della città d'Antioccia, gran parte del reame d'Erminia, passò con suo esercito in
            Turchia, la quale si tenea per gli Tartari, e per forza e per tradimento la raquistò, e'
            Tartari che·ll'abitavano ne cacciò; per la qual cosa lo re d'Erminia andò per soccorso
            alla grande città del Torigi ad Abaga Cane figliuolo che fu Aloon signore de' Tartari,
            onde adietro facemmo menzione. E fornita sua ambasciata, il detto Abaga Cane, il quale
            era molto amico de' Cristiani e nimico de' Saracini, il ricevette onorevolemente, e
            l'anno appresso venne con suo esercito di Tarteri col detto re d'Erminia in Turchia. E
            'l detto soldano sentendo la venuta de' Tarteri, si partì, e abandonò la Turchia, per la
            qual cosa i Tarteri ebbono la signoria della Turchia e d'Erminia, e volle il detto Abaga
            Cane dare a' Cristiani e a·re d'Erminia la detta Turchia. Lo re d'Erminia non sentendosi
            poderoso, e la Chiesa e' signori di ponente per le loro guerre l'aiutavano male, riprese
            il suo reame d'Erminia, e lasciò a' Tartari la Turchia, la quale non molto tempo
            appresso per difetto de' Cristiani, e spezialmente de' Greci che vi sono vicini, i
            Saracini la ripresono.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come lo re Enzo figliuolo dello imperadore Federigo morì in pregione in
              Bologna.</p>
          </argument>
          <p>L'anno appresso MCCLXXI, del mese di marzo, il re Enzo, figliuolo che fu di Federigo
            imperadore, morì nella pregione de' Bolognesi, nella quale era stato lungo tempo, e fu
            soppellito da' Bolognesi onorevolemente a la chiesa di San Domenico in Bologna, e in lui
            finìo la progenia dello imperadore Federigo. Ben si dice ch'ancora n'era uno figliuolo
            che fu de·re Manfredi, il quale stette lungamente nella pregione del re Carlo nel
            castello dell'Uovo a Napoli, e in quello per vecchiezza e disagio accecato della vista
            miseramente finìo sua vita.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come papa Ghirigoro colla corte venne in Firenze, e fece fare pace tra'
              Guelfi e' Ghibellini.</p>
          </argument>
          <p>Negli anni MCLXXII Gregorio decimo di Piagenza, tornato lui della legazione
            d'oltremare, fu consegrato e coronato papa, e per lo grande affetto e volontà ch'egli
            avea del soccorso della Terrasanta, e che generale passaggio si facesse oltremare,
            incontanente che fu fatto papa, ordinò concilio generale a·lLeone sopra Rodano in
            Borgogna, e fece che per suo mandato gli elettori dello 'mperio d'Alamagna elessono re
            de' Romani Ridolfo conte di Furimborgo, il quale era valente uomo d'arme, tutto che
            fosse di piccola potenza; ma per sua prodezza conquistò Soavia e Osteric: e <add resp="ed">in</add> Osteric che vacava per lo dogio che fu motto con Curradino dal re
            Carlo fece dogio Alberto suo figliuolo. Il sopradetto papa l'anno appresso la sua
            coronazione si partì colla corte da Roma per andare a Leone su Rodano al concilio per
            lui ordinato, e entrò in Firenze co' suoi cardinali, e collo re Carlo, e collo
            imperadore Baldovino di Gostantinopoli, il quale fu del legnaggio della casa prima di
            Fiandra. Questo Baldovino fu figliuolo d'Arrigo fratello del primo Baldovino, che
            conquistò Gostantinopoli co' Viniziani, come addietro facemmo menzione. E col papa e col
            re Carlo vennero in Firenze e più altri signori e baroni a dì di XVIII di giugno, gli
            anni di Cristo MCCLXXIII, e da' Fiorentini furono ricevuti onorevolemente. E
            piaccendogli la stanza di Firenze per l'agio dell'acqua, e per la sana aria, e che la
            corte avea ogni agiamento, sì ordinò di soggiornare e di fare la state in Firenze. E
            trovando lui che sì buona città, com'era Firenze, era guasta per cagione delle parti,
            che n'erano fuori i Ghibellini, volle che tornassono in Firenze, e facessono pace co'
            Guelfi, e così fu fatta; e a dì II di luglio nel detto anno il detto papa co' suoi
            cardinali, e col re Carlo, e col detto imperadore Baldovino, e con tutta la baronia e
            gente della corte, e congregato il popolo di Firenze nel greto d'Arno a piè del capo del
            ponte Rubaconte, fatti in quello luogo grandi pergami di legname ove stavano i detti
            signori, in presenzia di tutto il popolo diede sentenzia, sotto pena di scomunicazione
            chi la rompesse, e sopra la differenzia ch'era tra la parte guelfa e la ghibellina,
            faccendo basciare in bocca i sindachi di ciascuna parte, e fare pace, e dare mallevadori
            e stadichi; e tutte le castella che' Ghibellini teneano renderono in mano del re Carlo,
            e gli stadichi ghibellini andarono in Maremma a la guardia del conte Rosso. La qual pace
            poco durò, sì come appresso faremo menzione. E quello dì il detto papa fondò la chiesa
            di Santo Gregorio, e per lo suo nome così la titolòe, la qual feciono fare quegli della
            casa de' Mozzi, i quali erano mercatanti del papa e della Chiesa, e in picciolo tempo
            venuti in grande ricchezza e stato, e ne' loro palagi in capo del ponte Rubaconte di là
            da Arno abitò il detto papa, mentre soggiornò in Firenze; e lo re Carlo abitò al
            giardino de' Frescobaldi, e lo 'mperadore Baldovino al vescovado. Ma al quarto dì
            appresso il papa si partì di Firenze, e andonne a soggiornare in Mugello col cardinale
            Attaviano ch'era della casa degli Ubaldini, da' quali fu ricevuto, e fatto grande onore.
            Alla fine della state si partì il papa, e' suo' cardinali, e il re Carlo, e andarne
            oltremonti a Leone sopra Rodano in Borgogna. E la cagione perché il papa si partì così
            tosto di Firenze si fu che avendo fatti venire in Firenze i sindachi della parte
            ghibellina, e fattigli basciare in bocca pace faccendo, come detto avemo, co' sindachi
            de' Guelfi, e rimasi in Firenze per dare compimento a' contratti della pace, e tornando
            ad albergo a casa i Tebalducci in Orto Sammichele, o vero o non vero che fosse, a·lloro
            fu detto che 'l maliscalco del re Carlo a petizione de' grandi Guelfi di Firenze gli
            farebbe tagliare per pezzi, se non si partissono di Firenze. Alla quale cagione diamo
            fede per la iniquità delle parti; e incontanente si partirono di Firenze, e andarsene, e
            fu rotta la detta pace; onde il papa si turbò forte, e partissi di Firenze lasciando la
            città interdetta, e andonne, come detto avemo, in Mugello; e col re Carlo per questa
            cagione rimase in grande isdegno.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come papa Ghirigoro fece concilio a Leone sopra Rodano.</p>
          </argument>
          <p>Negli anni di Cristo MCCLXXIIII papa Gregorio celebrò concilio a Leone sopra Rodano del
            mese di maggio infino a dì IIII d'agosto, nel quale concilio Paglialoco imperadore de'
            Greci e il patriarca di Gostantinopoli si riconciliarono colla Chiesa di Roma,
            promettendo di correggersi di certi errori che i detti Greci hanno tenuti, e seguire per
            innanzi secondo la nostra fede e ordini della santa Chiesa romana, tutto che poi no·llo
            attenessono come promisono. E tutto questo riconciliamento fece il papa co' Greci per
            acconcio del passaggio d'oltremare, ordinato per lui al detto concilio, ond'egli ave'
            grande affezzione e studio. Ma per lo riconciliamento col Paglialoco e co' Greci lo re
            Carlo fu molto contrario e cruccioso, per amore dello 'mperadore Baldovino, suo genero
            della figliuola, al quale di ragione di conquisto sucedea il detto imperio; e lo re
            Carlo ch'avea già impreso ad atargliele racquistare, onde crebbe lo sdegno tra lui e 'l
            papa cominciato in Firenze, come di sopra facemmo menzione. Per lo quale riconciliamento
            de' Greci il detto papa confermò il detto Paglialoco imperadore dello 'mperio di
            Gostantinopoli, e confermò Ridolfo conte di Furimborgo eletto re de' Romani, signore di
            gran valore, tutto fosse di piccolo lignaggio, e ch'egli era degno dello 'mperio di
            Roma, e acciò ch'egli venisse per la corona a Roma, e fosse capitano e imperadore del
            passaggio d'oltremare, e ch'egli venisse più tosto, il papa gli promise e dipuose de'
            danari della Chiesa apo le compagnie di Firenze e di Pistoia, i quali erano mercatanti
            del papa e della Chiesa, CC<hi rend="sup">M</hi> di fiorini d'oro nella città di Melano;
            e il detto Ridolfo promise sotto pena di scomunicazione d'essere in Melano infra certo
            tempo; la quale promessione per sue imprese e guerre d'Alamagna non venne, e non passò i
            monti, e mai nonn–ebbe la corona, né·lla benedizione dello 'mperio, ma rimase
            scomunicato; e per avere poi sua pace col papa e colla Chiesa, e esser ricomunicato, sì
            privileggiò la contea di Romagna, come potea di ragione, alla Chiesa di Roma, e da indi
            innanzi la possedette la Chiesa per sua. E nel detto concilio il detto papa ordinò il
            passaggio generale d'oltremare a ricovero della Terrasanta, e che·lle decime si
            ricogliessono per tutta la Cristianità sei anni in susidio del detto passaggio, e diede
            la croce, e ordinò si desse la croce per tutta Cristianità per lo detto passaggio,
            perdonando colpa e pena chi·lla prendesse, o v'andasse, o mandasse; e vietò l'usura, e
            scomunicò chi·lla facesse piuvica, e vietò tutte l'ordini de' frati mendicanti, salvo
            che'll'ordine de' frati minori e predicatori; confermò i romitani, e' carmellini si
            riservò sospesi. E molte altre costituzioni e decreti utili per la Chiesa vi si feciono,
            e vietò i soperchi ornamenti delle donne per tutta la Cristianità.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come la parte ghibellina fu cacciata di Bologna.</p>
          </argument>
          <p>Nel detto anno MCCLXXIIII, a dì II del mese di giugno, la parte ghibellina di Bologna,
            detti Lambertacci per uno casato che n'era capo così chiamato, furono cacciati di
            Bologna; e ciò fu per cagione e sospetto che·lla parte ghibellina era molto cresciuta in
            Romagna, e poco innanzi cacciata la parte guelfa di Faenza; alla quale cacciata de'
            Ghibellini di Bologna i Fiorentini vi mandarono in servigio de' Guelfi gente d'arme a
            cavallo; ma il popolo di Bologna non gli lasciarono entrare nella terra, ma si feciono
            loro incontro in su il Reno; e fuvi morto il cavaliere della podestà di Firenze ch'era
            capitano de' detti cavalieri, dicendo i Bolognesi che non voleano che i Fiorentini
            guastassono la loro città, siccom'eglino aveano guasta Firenze. La quale sopradetta
            parte ghibellina di Bologna si ridusse in Faenza; per la qual cosa i Bolognesi il
            settembre vegnente andarono ad oste alla città di Faenza, e guastarla intorno, onde i
            Ghibellini di Romagna colli usciti di Bologna feciono loro capitano di guerra Guido
            conte di Montefeltro, savio e sottile d'ingegno di guerra più che niuno che fosse al suo
            tempo.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come giudice di Gallura con certi Guelfi fu cacciato di Pisa.</p>
          </argument>
          <p>Negli anni di Cristo MCCLXXIIII Giovanni giudice del giudicato di Gallura, grande e
            possente cittadino di Pisa, con suo séguito d'alquanti Guelfi di Pisa, per oltraggio di
            sua signoria, e perché il popolo di Pisa si tenea a parte d'imperio, fue cacciato di
            Pisa. Per la qual cosa il detto giudice si legò co' Fiorentini, e co' Lucchesi, e cogli
            altri Guelfi della taglia di Toscana; e co·lloro insieme del mese d'ottobre andarono ad
            oste sopra il castello di Montetopoli, il quale ebbono a patti, uscendone i forestieri
            sani e salvi, e 'l castello rimase al detto giudice di Gallura, il quale poco vivette,
            perché il maggio seguente, gli anni di Cristo MCCLXXV, morì nel castello di
          Samminiato.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">D'uno grande miracolo ch'avenne in Baldacca e Mansul oltremare.</p>
          </argument>
          <p>Negli anni di Cristo MCLXXV avenne uno grande e bello miracolo, del quale è bene da
            farne menzione in questa nostra opera, in adificazione della nostra santa fede. Egli era
            in que' tempi uno califfo de' Saracini in Baldacca e 'n Mansul, molto savio e litterato,
            e nimico e persecutore de' Cristiani, che in quello paese n'avea assai; e trovando egli
            per lo Vangelo di santo Matteo, ove Cristo disse a' suoi discepoli che chi avesse tanta
            fede quant'uno granello di senape, e nel suo nome comandasse a uno monte si levasse di
            suo luogo e si ponesse altrove, sì il farebbe essere; trovando questo argomento, per
            confondere i Cristiani, sì richiese i vescovi e' caporali de' Cristiani, e mostrò loro
            il detto Vangelio, e se 'l volessono aprovare, tutti dissono di sì. Allora comandò loro
            che «infra X dì voi comandiate a uno grande monte ch'era in quello luogo si levasse e si
            riponesse in altra parte, e se ciò non farete, voi sete sanza fede al vostro Iddio, e
            falsi Cristiani, e voglio che rinneghiate Cristo e facciatevi Saracini, e se non, sì vi
            farò tutti morire di mala morte». Ricevuto l'aspro e crudele comandamento, non sapeano
            che·ssi dire né che·ssi fare, ma con grandi pianti e dolori, come gente giudicata a
            morte, ricorsono alla misericordia d'lddio, e alla penitenzia, digiuni, e orazioni di dì
            e di notte. Infra quegli giorni più volte venne in visione a uno santo vescovo che uno
            povero ciabattiere, che aveva pure uno occhio, gli doveva liberare: manifestollo al
            popolo, e cercossi del ciabattiere, e trovossi; il quale era uomo di santa vita, e ciò
            ch'egli avanzava di sua povera arte, fornita miseramente sua vita, dava per Dio a'
            poveri, e l'occhio ch'egli avea meno perdé, che calzando una bella Cristiana gli venne
            tentazione di carnalità, onde si scandalizzò molto, e ricordandosi del Vangelio di
            Cristo, ove disse: «Se 'l tuo occhio ti scandalizza, sì il ritrai», ed egli prendendo il
            semplice della lettera, con una lesina si punse l'occhio, onde il perdé. E venuto il
            termine del comandamento del calif, furono raunati tutti i Cristiani, uomini e femmine e
            fanciulli, colle croci innanzi, nel piano dov'era al di sopra il detto monte, i quali
            erano in quantità di più di C<hi rend="sup">M</hi>, co' Saracini e Turchi armati intorno
            a cavallo e a piè per distruggergli. Richiesto il ciabattiere di fare il priego a·dDio,
            si disdicea come indegno e peccatore; ma per la piatà e pianto del popolo s'inginocchiò,
            e disse in piagnendo: «Signore Idio onipotente. io ti priego che tu facci grazia e
            misericordia a questo tuo popolo, e mostri a questi miscredenti la virtù del tuo
            figliuolo Iesù Cristo, e dimostri visibile miracolo, acciò che sia glorificato il tuo
            santo nome»; e ciò detto, comandò al monte che per la virtù di Cristo si dovesse mutare,
            il quale con grandi tremuoti, e spaventevole tempo di tuoni e baleni e venti, si mosse,
            e si ripuose ove fu comandato; onde il detto popolo cristiano con grande letizia furono
            liberi, ringraziando e magnificando Iddio. Per lo quale visibile miracolo molti de'
            Saracini si feciono Cristiani, e 'l califfo medesimo al segreto; e quando venne a morte
            gli si trovò la santa croce a collo, e vivuto dopo il miracolo in santa vita. Lasceremo
            de' fatti d'oltremare, e torneremo a quegli d'Italia.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come il conte Ugolino con tutto il rimanente de' Guelfi fu cacciato di
              Pisa.</p>
          </argument>
          <p>Negli anni di Cristo MCCLXXV il conte Ugolino della casa de' Gherardeschi di Pisa, col
            rimanente de' possenti Guelfi di Pisa, fu cacciato di Pisa del mese di maggio; per la
            qual cosa s'allegò co' Fiorentini, e Lucchesi, e l'altra taglia de' Guelfi di Toscana, e
            andarono ad oste sopra la città di Pisa del mese di luglio prossimo, e guastarono
            Vicopisano, e ebbono più castella de' Pisani; e la detta oste fu fatta contra il
            comandamento del papa, per la qual cosa fece contra loro scomunicazione e
          interdetto.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come i Bolognesi furono sconfitti al ponte a San Brocolo dal conte da
              Montefeltro e da' Romagnuoli.</p>
          </argument>
          <p>Negli anni di Cristo MCCLXXV, del mese di giugno, i Bolognesi per comune andarono ad
            oste in Romagna sopra la città di Forlì e quella di Faenza, perché riteneano i loro
            usciti ghibellini; e di loro era capitano messer Malatesta da Rimine; dalla parte de'
            Romagnuoli era capitano il conte Guido da Montefeltro, il quale col podere de'
            Ghibellini di Romagna, e cogli usciti di Bologna, e cogli usciti ghibellini di Firenze,
            ond'era capitano messer Guiglielmino de' Pazzi di Valdarno, si feciono loro incontro al
            ponte a San Brocolo aboccandosi a battaglia; nel quale aboccamento la cavalleria de'
            Bolognesi non resse, ma quasi sanza dare colpo si misono alla fugga, chi dice per loro
            viltà, e chi dice perché il popolo di Bologna, il quale trattava male i nobili, furono
            contenti i nobili di lasciargli al detto pericolo; e 'l conte da Panago, ch'era co'
            nobili di Bologna, quando si partì dal popolo di Bologna, disse per rimproccio: «Leggi
            gli statuti, popolo marcio». Il quale popolo abandonato da·lloro cavalleria, si tennero
            amassati in su il campo grande pezza del giorno, difendendosi francamente. Alla perfine
            il conte da Montefeltro fece venire le balestra grosse, le quali il conte Guido Novello,
            ch'era podestà di Faenza, aveva tratte della camera del Comune di Firenze quando ne fu
            signore, e con quelle balestra saettando alle loro schiere, le partì, e le ruppe, e
            sconfisse, onde molti cittadini di Bologna ch'erano a piè in quella oste furono morti e
            presi.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come i Pisani furono sconfitti da' Lucchesi al castello d'Asciano.</p>
          </argument>
          <p>Nel detto anno, a dì II di settembre, i Lucchesi col conte Ugolino e cogli altri usciti
            guelfi di Pisa, e con soldati di Firenze, e col vicaro del re Carlo in Toscana, ch'avea
            nome<gap/>, andarono ad oste sopra la città di Pisa contra il comandamento del papa, e
            sconfissono i Pisani al castello d'Asciano presso Pisa a III miglia, onde molti Pisani
            vi furono morti e presi, e 'l detto castello rimase a' Lucchesi.</p>
        </div2>
        <div2 type="capitolo">
          <head>L</head>
          <argument>
            <p rend="italic">Della morte di papa Ghirigoro e di tre altri papi appresso.</p>
          </argument>
          <p>Negli anni di Cristo MCCLXXV, a dì XVIII di dicembre, papa Ghirigoro X tornando dal
            concilio da Leone sopra Rodano, arrivò nel contado di Firenze, e per cagione che·lla
            città di Firenze era interdetta, e gli uomini di quella scomunicati, perché nonn–aveano
            oservata la sentenzia della pace ch'avea fatta tra' Guelfi e' Ghibellini, come dicemmo
            adietro, sì non volle entrare in Firenze, ma per ingegno fu guidato di fuori delle
            vecchie mura; e chi disse che non potéo fare altro, perché 'l fiume d'Arno era per
            piogge sì grosso ch'egli no·llo poté guadare, ma di nicessità gli convenne passare per
            lo ponte Rubaconte, sicché non aveggendosi, e non potendo altro fare, entrò in Firenze;
            mentre passò per lo ponte e per lo borgo di San Niccolò, ricomunicò la terra, e andò
            segnando la gente, e come ne fu fuori, lasciò lo 'nterdetto, e scomunicò da capo la
            città, con malo animo dicendo il verso del Saltero che dice: «<foreign lang="lat">In
              camo et freno maxillas eorum constringe</foreign>
            <abbr>etc.</abbr>»; onde i Guelfi che reggeano Firenze ebbono grande sospetto e paura. E
            partitosi il detto papa di Firenze, n'andò ad albergare a la badia a Ripole, e di là
            sanza soggiorno se n'andò ad Arezzo; e giunto lui in Arezzo, cadde malato, e come
            piacque a·dDio, passò di questa vita a dì X del seguente mese di gennaio, e in Arezzo fu
            soppellito a grande onore; della cui morte i Guelfi di Firenze furono molto allegri, per
            la mala volontà che 'l detto papa avea contra loro. Morto il papa, incontanente i
            cardinali furono rinchiusi, e a dì XX del detto mese di gennaio chiamarono papa
            Innocenzio quinto nato di Borgogna, il quale era stato frate predicatore, e allora era
            cardinale; e vivette papa infino al giugno vegnente, sì che poco fece, e morì alla città
            di Viterbo, e in quella fu soppellito onorevolemente. E appresso lui, a dì XII di
            luglio, fu chiamato messere Ottobuono cardinale dal Fiesco della città di Genova, il
            quale non vivette che XXXVIIII dì nel papato, e fu chiamato papa Adriano quinto, e fu
            soppellito in Roma. E appresso lui, del presente mese di settembre, fu eletto papa
            maestro Piero Spagnuolo cardinale, il quale fu chiamato papa Giovanni XXI, e non vivette
            papa che VIII mesi e dì; che dormendo in sua camera in Viterbo gli cadde la volta di
            sopra adosso, e morìo, e fu soppellito in Viterbo a dì XX di maggio MCCLXXVII; e vacò la
            Chiesa VI mesi. E nel presente anno fu grandissimo caro di tutte vittuaglie, e valse lo
            staio del grano soldi XV da soldi XXX il fiorino. E nota una grande e vera visione che
            avenne della morte del detto papa a uno nostro Fiorentino mercatante della compagnia
            degli speziali, ch'avea nome Berto Forzetti, della quale è bene da fare menzione. Il
            detto mercatante avea uno vizio naturale di diversa fantasia, che sovente fra sonno
            dormendo si levava in su il letto a sedere, e parlava diverse maraviglie; e più ancora,
            che essendo da' desti ch'erano co·llui domandato di quello ch'egli parlava, rispondea a
            proposito, e tuttavia dormia. Avenne che·lla notte che morìo il detto papa, essendo il
            detto in nave in alto pelago, e andava in Acri, si levò e gridò: «Omè! Omè!». E'
            compagni si destarono, e domandarlo ch'egli avesse. Rispuose: «Io veggio uno grandissimo
            uomo nero con una grande mazza in mano, e vuole abattere una colonna in su ched è una
            volta». E poco stante rigridò, e disse: «Egli l'hae abattuta, ed è morto»; fu domandato:
            «Chi?», rispuose: «Il papa». I detti suoi compagni misono in iscritta le parole, e la
            notte; e giunti loro in Acri, poco tempo appresso vi vennono novelle della morte del
            detto papa, che apunto in quella notte avenne. E io scrittore ebbi di ciò testimonianza
            da quegli mercatanti ch'erano presenti col detto in su la detta nave, e udirono il detto
            Berto, i quali erano uomini di grande autorità e degni di fede, e la fama di ciò fu per
            tutta la città nostra. Poi fu eletto papa Niccola III di casa gli Orsini di Roma,
            ch'avea nome propio messer Gianni Guatani cardinale, il quale vivette papa II anni e
            VIIII mesi e mezzo. Avemo detto de' sopradetti papi, perché in XVI mesi morirono IIII
            papi. Lasceremo di dire alquanto de' detti papi, e diremo delle cose che furono a·lloro
            tempo in Firenze e per l'universo mondo.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come i Fiorentini e' Lucchesi sconfissono i Pisani al fosso
            Arnonico.</p>
          </argument>
          <p>Negli anni di Cristo MCCLXXVI, del mese di giugno, i Fiorentini e' Lucchesi, a sommossa
            del conte Ugolino e degli altri usciti guelfi di Pisa, col maliscalco del re Carlo
            ch'avea nome<gap/>, in quantità di MD cavalieri e popolo assai, andarono ad oste sopra
            Pisa verso il Ponte ad Era, e i Pisani, per tema de' Fiorentini, aveano fatto di nuovo
            uno grande fosso poco di là dal Ponte ad Era, presso di Pisa a VIII miglia, il quale era
            lungo più di X miglia, e mettea in Arno, e chiamavasi il fosso Arnonico; e a quello
            aveano fatti ponti e fortezze di steccati e bertesche, e di là da quello i Pisani
            stavano co·lloro oste alla difensione. E giuntavi l'oste de' Fiorentini, combattendo il
            detto fosso, alcuna parte di loro gente a piè e poi a cavallo di lungi all'oste
            valicarono per punga il detto fosso lungo l'Arno. I Pisani incontanente che sentirono
            che' nemici aveano valicato il fosso, si misono alla fugga e inn–isconfitta, onde l'oste
            tutta valicò cacciando i Pisani infino a Pisa; onde molti ne furono morti e in grande
            quantità presi; per la quale sconfitta i Pisani feciono le comandamenta de' Fiorentini e
            pace, e rimisono i Pisani il detto conte Ugolino e tutti i loro usciti guelfi.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come furono sconfitti i signori della Torre di Melano.</p>
          </argument>
          <p>Negli anni di Cristo MCCLXXVI, a dì XX del mese di gennaio, furono sconfitti i signori
            della Torre di Milano a Cortenuova dal marchese di Monferrato e da' nobili cattani, e
            varvassori, e dagli altri loro seguaci e usciti di Milano, e furono morti due di quegli
            della Torre in quella battaglia, e presi VI, e eglino e tutta loro parte, i quali
            teneano a parte guelfa, furono cacciati di Milano, e tornovvi l'arcivescovo, ch'era de'
            Visconti, e suoi consorti, e gli altri nobili, e ogni altro uscito; e fu fatto capitano
            del popolo di Milano messer Maffeo Visconti fratello dell'arcivescovo in questo modo:
            che tornati i nobili in Milano, furono eletti IIII capitani, i capi delle maggiori case
            di Milano, messer Maffeo Visconti, messer Otto da Mandello figliuolo di messer
            Rubaconte, uno di quegli da Posterla, e uno di quegli da Castiglione, e ciascuno dovea
            essere uno anno; ma il primo fu messer Maffeo per riverenzia dell'arcivescovo, ch'era
            suo fratello. Poi infra l'anno l'arcivescovo adoperò che Otto fu fatto capitano di
            Piagenza, e l'altro da Postierla di Pavia, e quello da Castiglione di Lodi: e così in
            capo del termine rimase signore e capitano messer Maffeo Visconti colla forza e senno
            dell'arcivescovo; e poi durò molto tempo in signoria, e di fuori quelli della Torre. E
            nota che' signori della Torre erano la maggiore e la più possente casa d'avere e di
            persone che fosse in Italia o in nulla cittade, e di loro era il patriarca Ramondo
            d'Aquilea, il quale regnò XXVI anni patriarca, e colla sua forza e per loro medesimi
            metteano MD cavalieri in campo sanza il podere del Comune di Milano, ond'erano al tutto
            signori, e spezialmente del popolo. E cacciatine i nobili cattani e varvassori, e in
            quella signoria regnarono uno buono tempo, onde prima fu capitano del popolo di Milano
            messer Alamanno della Torre, figliuolo che fu di messer Martino e fratello del
            patriarca, e fu buono uomo e giusto, e amato da tutti; poi fu capitano messer Nappo,
            overo Nepoleon, suo fratello, e cominciò a tirannezzare; e poi fu capitano messer
            Francesco loro fratello, il quale fu pessimo in tutte cose, e per lo suo soperchio e
            oltraggi alla sua signoria furono sconfitti e perderono lo stato, come detto è di
          sopra.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Come il re Filippo di Francia fece pigliare tutti i prestatori
              italiani.</p>
          </argument>
          <p>Negli anni di Cristo MCCLXXVII, a dì XXIIII d'aprile, in uno giorno il re Filippo di
            Francia fece pigliare tutti i prestatori italici di suo reame, e eziandio de'
            mercatanti, sotto colore che usura non s'usasse in suo paese, accomiatandogli del reame
            per lo divieto ch'avea fatto papa Ghirigoro al concilio di Leone; ma ciò mostra che
            facesse più per covidigia di moneta che per altra onestade, però che gli fece finire per
            libbre LX<hi rend="sup">M</hi> di parigini, di soldi X il fiorino d'oro, e poi la
            maggiore parte si rimasono al paese come di prima a prestare.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come fu fatto papa Niccola terzo degli Orsini, e quello che fece al suo
              tempo.</p>
          </argument>
          <p>Nel detto anno, come alcuna cosa ricordammo adietro, fu fatto papa messer Gianni
            Guatani, cardinale di casa degli Orsini di Roma, il quale mentre fu giovane cherico e
            poi cardinale fu onestissimo e di buona vita, e dicesi ch'era di suo corpo vergine; ma
            poi che fue chiamato papa Niccola III, fu magnanimo, e per lo caldo de' suoi consorti
            imprese molte cose per fargli grandi, e fu de' primi, o il primo papa, nella cui corte
            s'usasse palese simonia per gli suoi parenti; per la qual cosa gli agrandì molto di
            possessioni e di castella e di moneta sopra tutti i Romani in poco tempo ch'egli
            vivette. Questo papa fece VII cardinali romani, i più suoi parenti, intra gli altri, a
            priego di messer Gianni capo della casa della Colonna suo cugino, fece cardinale messer
            Jacopo della Colonna, acciò che' Colonnesi non s'apprendessono all'aiuto degli
            Anibaldeschi loro nemici, ma fossono in loro aiuto; e fu tenuta gran cosa, però che·lla
            Chiesa avea privati tutti i Colonnesi, e chi di loro progenia fosse, d'ogni benificio
            eclesiastico infino al tempo di papa Allessandro terzo, però ch'aveano tenuto collo
            imperadore Federigo primo contra a la Chiesa. Appresso il detto papa fece fare i nobili
            e grandi palazzi papali di Santo Piero; ancora prese tenza col re Carlo per cagione che
            'l detto papa fece richiedere lo re Carlo d'imparentarsi co·llui, volendo dare una sua
            nipote per moglie a uno nipote del re, il quale parentado il re non volle asentire,
            dicendo: «Perch'egli abbia il calzamento rosso, suo lignaggio nonn–è degno di mischiarsi
            col nostro, e sua signoria nonn–era retaggio»; per la qual cosa il papa contro a·llui
            isdegnato, e poi non fu suo amico, ma in tutte cose al sagreto gli fu contrario, e del
            palese gli fece rifiutare il sanato di Roma e il vicariato dello imperio, il quale avea
            dalla Chiesa <foreign lang="lat">vacante imperio</foreign>; e fugli molto contra in
            tutte sue imprese, e per moneta che·ssi disse ch'ebbe dal Paglialoco aconsentì e diede
            aiuto a favore al trattato e rubellazione ch'al re Carlo fu fatta dell'isola di Cicilia,
            come innanzi faremo menzione; e tolse alla Chiesa Castello Santo Angelo, e diello a
            messer Orso suo nipote. Ancora il detto papa si fece privileggiare per la Chiesa la
            contea di Romagna e la città di Bologna a Ridolfo re de' Romani, per cagione ch'egli era
            caduto in amenda alla Chiesa della promessa ch'egli aveva fatta a papa Ghirigoro al
            concilio da·lLeone su Rodano quando il confermò, cioè di passare in Italia per fornire
            il passaggio d'oltremare, come adietro facemmo menzione; la qual cosa nonn–avea fatta
            per altre sue imprese e guerre d'Alamagna. Né questa dazione e brivilegiare alla Chiesa
            il contado di Romagna e la città di Bologna né potea né dovea fare di ragione; intra
            l'altre, perché il detto Ridolfo non era pervenuto alla benedizione imperiale: ma quello
            che' cherici prendono, tardi sanno tendere. Incontanente che 'l detto papa ebbe
            privilegio di Romagna, sì–nne fece conte per la Chiesa messer Bertoldo degli Orsini suo
            nipote, e con forza di cavalieri e di gente d'arme il mandò in Romagna, e co·llui per
            legato messer fra Latino di Roma cardinale ostiense suo nipote, figliuolo della suora,
            nato de' Brancaleoni, ond'era il cancelliere di Roma per retaggio; e ciò fece per trarre
            la signoria di mano al conte Guido di Montefeltro, il quale tirannescamente la si tenea
            e signoreggiava; e così fu fatto, per modo che in poco tempo quasi tutta Romagna fu alla
            signoria della Chiesa, ma non sanza guerra e grande spendio della Chiesa, come innanzi
            diremo a·lluogo e a tempo.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Come lo re Ridolfo de la Magna sconfisse e uccise lo re di Buem.</p>
          </argument>
          <p>Negli anni di Cristo MCCLXXVII, essendo grande guerra tra·re Ridolfo della Magna e lo
            re di Buemme per cagione che nol volea ubbidire né fare omaggio, per la qual cosa il re
            Ridolfo eletto imperadore con grandissimo oste andò sopra il detto re di Buem, il quale
            gli si fece incontro con grandissima cavalleria, e dopo la dura e aspra battaglia che fu
            tra così aspre genti d'arme, come piacque a·dDio il detto re di Buem nella detta
            battaglia fu morto, e la sua gente sconfitta, nella quale innumerabile cavalleria furono
            morti e presi, e quasi tutto il reame di Buem Ridolfo ebbe a sua signoria. E ciò fatto,
            col figliuolo del detto re di Buem fece pace, faccendolsi prima venire a misericordia; e
            stando il re Ridolfo in sedia in uno grande fango, e quello di Buem stava dinanzi a·llui
            ginocchione innanzi a tutti i suoi baroni; ma poi lui riconciliato, il re Ridolfo gli
            diede la figliuola per moglie, e rendégli il reame; e ciò fu a dì XXVI d'agosto del
            detto anno. Questo re Ridolfo fu di grande affare, e magnanimo, e pro' in arme, e bene
            aventuroso in battaglie, molto ridottato dagli Alamanni e dagli Italiani; e se avesse
            voluto passare in Italia, sanza contasto n'era signore. E mandocci suoi ambasciadori
            l'arcivescovo di Trievi, e fu in Firenze negli anni MCCLXXX, significando sua venuta,
            onde i Fiorentini non sapeano che si fare; e se fosse passato, di certo l'avrebbono
            ubbidito. E lo re Carlo, ch'era così possente signore, il temette forte; e per essere
            bene di lui, diede a Carlo Martello, figliuolo del figliuolo, la figliuola del detto re
            Ridolfo per moglie.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Come il cardinale Latino per mandato del papa fece la pace tra' Guelfi
              e' Ghibellini di Firenze, e tutte l'altre della città.</p>
          </argument>
          <p>In questi tempi i grandi Guelfi di Firenze riposati delle guerre di fuori con vittorie
            e onori, e ingrassati sopra i beni de' Ghibellini usciti, e per altri loro procacci, per
            superbia e invidia cominciarono a riottare tra·lloro, onde nacquero in Firenze più
            brighe e nimistadi tra' cittadini, mortali, e di fedite. Intra l'altre maggiori era la
            briga tra·lla casa degli Adimari dall'una parte, ch'erano molto grandi e possenti, e
            dall'altra parte i Tosinghi, e la casa de' Donati, e quella de' Pazzi legati insieme
            contro agli Adimari, per modo che quasi tutta la città n'era partita, e chi tenea
            coll'una parte e chi coll'altra; onde la città e parte guelfa n'era in grande pericolo.
            Per la qual cosa il Comune e' capitani della parte guelfa mandarono loro ambasciadori
            solenni a corte a papa Niccola, che mettesse consiglio e 'l suo aiuto a pacificare i
            Guelfi di Firenze insieme; se non, parte guelfa si dovidea, e cacciava l'uno l'altro. E
            per simile modo gli usciti ghibellini di Firenze mandarono loro ambasciadori al detto
            papa e pregarlo e richiederlo ch'egli mettesse a seguizione la sentenzia della pace data
            per papa Ghirigoro nono tra·lloro e' Guelfi di Firenze. Per le sopradette cagioni il
            detto papa provide e confermò la detta sentenzia, e ordinò paciato e legato e commise le
            dette questioni a frate Latino cardinale, ch'era in Romagna per la Chiesa, uomo di
            grande autorità e scienza, e grande apo il papa, il quale per lo mandamento del papa si
            partì di Romagna, e giunse in Firenze con CCC cavalieri della Chiesa a dì VIII del mese
            d'ottobre, gli anni di Cristo MCCLXXVIIII, e da' i Fiorentini e dal chericato fu
            ricevuto a grande onore e processione, andandogli incontro il carroccio, e molti
            armeggiatori; e poi il detto legato il dì di santo Luca Vangelista, nel detto anno e
            mese, fondò e benedisse la prima pietra della nuova chiesa di Santa Maria Novella de'
            frati predicatori, ond'egli era frate; e in quello luogo de' frati trattò e ordinò
            generalmente le paci tra tutti i cittadini, Guelfi con Guelfi, e poi da' Guelfi a'
            Ghibellini. E la prima fu tra gli Uberti e' Bondelmonti (e fu la terza pace), salvo che'
            figliuoli di messer Rinieri Zingane de' Bondelmonti no·llo assentiro, e furono
            scomunicati per lo legato, e isbanditi per lo Comune. Ma per loro non si lasciò la pace;
            che poi il legato bene aventurosamente del mese di febbraio vegnente, congregato il
            popolo di Firenze a parlamento nella piazza vecchia della detta chiesa, tutta coperta di
            pezze, e con grandi pergami di legname, in su' quali era il detto cardinale, e più
            vescovi, e prelati, e cherici, e religiosi, e podestà, e capitano, e tutti i
            consiglieri, e gli ordini di Firenze, e in quello per lo detto legato sermonato
            nobilemente e con grandi e molte belle autoritadi, come alla materia si convenia, sì
            come quegli ch'era savio e bello predicatore; e ciò fatto, sì fece basciare in bocca i
            sindachi ordinati per gli Guelfi e per gli Ghibellini, pace faccendo con grande
            allegrezza per tutti i cittadini; e furono CL per parte. E in quello luogo presentemente
            diede sentenzia de' modi, e de' patti, e condizioni che si dovessono oservare intra
            l'una parte e l'altra, fermando la detta pace con solenni e vallate carte, e con molti
            idonei mallevadori. E d'allora innanzi poterono tornare e tornarono i Ghibellini in
            Firenze e le loro famiglie, e furono cancellati d'ogni bando e condannagione; e furono
            arsi tutti i libri delle condannagioni e bandi ch'erano in camera; e detti Ghibellini
            riebbono i loro beni e possessioni, salvo che alquanti de' più principali fu ordinato
            per più sicurtà della terra che certo tempo stessono a confini. E ciò fatto per lo
            legato cardinale, fece fare le singulari paci de' cittadini; e la prima fu quella
            ond'era la maggiore discordia, cioè tra gli Adimari e' Tosinghi, e' Pazzi e' Donati,
            faccendo più parentadi insieme; e per simile modo si feciono tutte quelle di Firenze e
            del contado, quali per volontà e quali per la forza del Comune, datane sentenzia per lo
            cardinale con buoni sodamenti e mallevadori; delle quali paci il detto legato ebbe
            grande onore, e quasi tutte s'osservarono, e la città di Firenze ne dimorò buono tempo
            in pacifico e buono e tranquillo stato. E fece e ordinò il detto legato al governamento
            comune della città XIIII buoni uomini grandi e popolani, che gli VIII erano Guelfi e VI
            Ghibellini, e durava il loro uficio di due in due mesi con certo ordine di loro
            elezione; e raunavansi in su la casa della Badia di Firenze sopra la porta che va a
            Santa Margherita, e tornavansi a dormire e a desinare alle loro case. E ciò fatto, il
            detto cardinale Latino con grande onore si tornò in Romagna alla sua legazione.
            Lasceremo alquanto de' fatti di Firenze, e diremo d'altre novità ch'avennero in questi
            tempi, e spezialmente della rubellazione dell'isola di Cicilia al re Carlo, la quale fu
            notabile e grande, onde poi seguì molto male, e fu quasi cosa maravigliosa e
            impossibile, e però la tratteremo più distesamente.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come fu il trattato e tradimento che l'isola di Cicilia fosse rubellata
              al re Carlo.</p>
          </argument>
          <p>Ne' detti tempi, cioè negli anni di Cristo MCCLXXVIIII, lo re Carlo re di Gerusalem e
            di Cicilia era il più possente re e il più ridottato in mare e in terra, che nullo re
            de' Cristiani; e per lo suo grande stato e signoria imprese (a petizione dello
            imperadore Baldovino suo genero, il quale era stato scacciato dello 'mperio di
            Gostantinopoli per Paglialoco imperadore de' Greci) di fare uno grande passaggio e
            maraviglioso per prendere e conquistare il detto imperio, con intendimento ch'avendo lo
            'mperio di Gostantinopoli assai gli era appresso di raquistare Gerusalem e la
            Terrasanta; e ordinò e mise in concio d'armare più di C galee sottili di corso, e XX
            navi grosse; e fece fare CC uscieri da portare cavagli, e più altri legni passaggeri
            grande numero. E coll'aiuto e moneta della Chiesa di Roma, e col tesoro, che·ll'avea
            grandissimo, e coll'aiuto del re di Francia, invitò alla detta impresa tutta la buona
            gente di Francia e d'Italia; e' Viniziani col loro isforzo vi doveano venire; e lo re
            col detto navilio, e con XL conti, e con X<hi rend="sup">M</hi> cavalieri dovea e
            s'apparecchiava di fare il detto passaggio il seguente anno avenire. E di certo gli
            venia fatto sanza riparo o contasto niuno, che 'l Paglialoco nonn–avea podere, né in
            mare né in terra, di risistere alla potenzia e apparecchiamento del re Carlo, e già
            grande parte della Grecia era sollevata a rubellazione. Avenne, come piacque a·dDio, che
            fu sturbata la detta impresa per abattere la superbia de' Franceschi, ch'era già tanto
            montata in Italia per le vittorie del re Carlo, che' Franceschi teneano i Ciciliani e'
            Pugliesi per peggio che servi, isforzando e villaneggiando le loro donne e figlie; per
            la qual cosa molta di buona gente del Regno e di Cicilia s'erano partiti e rubellati,
            intra' quali fu per la sudetta cagione di sua mogliera e figlia a·llui tolte, e morto il
            figliuolo che·lle difendea, uno savio e ingegnoso cavaliere e signore stato dell'isola
            di Procita, il qual si chiamava messer Gianni di Procita. Questi per suo senno e
            industria si pensò di sturbare il detto passaggio, e di recare la forza del re Carlo in
            basso stato, e in parte gli venne fatto; ch'egli segretamente andò in Gostantinopoli al
            Paglialoco imperadore per due volte, e mostrogli il pericolo che gli venia adosso per la
            forza del re Carlo e dello imperadore Baldovino coll'aiuto della Chiesa di Roma, e
            s'egli volesse credere e dispendere del suo avere e tesoro, disturberebbe i·detto
            passaggio, faccendo rubellare l'isola di Cicilia al re Carlo coll'aiuto de' rubelli di
            Cicilia, e cogli altri signori dell'isola, i quali nonn–amavano il re Carlo né·lla
            signoria de' Franceschi, e collo aiuto e forza del re d'Araona, mostrandogli ch'egli
            imprenderebbe la bisogna per lo retaggio di sua mogliera, figliuola ch'era stata dello
            re Manfredi. Il Paglialoco, tutto che ciò gli paresse impossibile, conoscendo la
            potenzia del re Carlo, e com'era ridottato più ch'altro signore, quasi come disperato
            d'ogni salute e soccorso, seguì il consiglio del detto messer Gianni, e fecegli lettere
            come gli ordinò il detto messer Gianni, e mandò co·llui in ponente suoi ambasciadori con
            molti ricchi gioelli, e di moneta gran tesoro. E arrivando messer Gianni cogli
            ambasciadori del Paglialoco sagretamente in Cicilia, e' scoperse il detto trattato a
            messere Alamo da Lentino, e a messere Palmieri Abate, e a messer Gualtieri di
            Catalagirona, i maggiori baroni dell'isola, gli quali non amavano lo re Carlo né sua
            signoria; e da' detti prese lettere a lo re di Raona, raccomandandosi che per Dio gli
            traesse di servaggio, e promettendo di volerlo per loro signore. E ciò fatto, il detto
            messer Gianni venne in corte di Roma sconosciuto a guisa di frate minore, e tanto
            adoperò, ch'egli parlò a papa Niccola III degli Orsini al segreto a uno suo castello che
            si chiamava Soriana, e manifestogli il suo trattato; e da parte del Paglialoco,
            raccomandandolo alla sua signoria, e presentò a·llui e a messer Orso del suo tesoro
            riccamente, secondo che per gli più si disse e si trovò la verità, commovendolo
            segretamente colla detta moneta contro al re Carlo. E con questo agiunse cagione, perché
            lo re Carlo non s'era voluto imparentare co·llui, come adietro facemmo menzione; onde il
            detto papa in segreto e palese sempre adoperò contro al re Carlo, mentre visse in sul
            papato, e sturbò quello anno il detto passaggio di Gostantinopoli, non ategnendo al re
            Carlo l'aiuto e promessa di moneta e d'altro che gli avea fatta la Chiesa. E ciò fatto,
            il detto messer Gianni avute le lettere del detto papa con segreto suggello al re di
            Raona, promettendogli la signoria di Cicilia, vegnendola a conquistare, si partì messer
            Gianni di corte e andonne in Catalogna allo re di Raona; e ciò fu l'anno MCCLXXX. E
            giunto messer Gianni al re Piero di Raona colle lettere del papa ove gli promettea il
            suo aiuto, e le lettere de' baroni di Cicilia ove prometteano di rubellare l'isola, e le
            promesse di Paglialoco, sì accettò sagretamente di fare la 'mpresa; e rimandò adietro
            messer Gianni e gli altri ambasciadori, che sollecitassono di dare ordine alle cose, e
            di fare venire la moneta per fornire sua armata. Ma in questo mezzo isturbò molto
            l'opera la morte di papa Niccola, che morì l'agosto vegnente, come apresso faremo
            menzione.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Come morì papa Niccola degli Orsini, e fu fatto papa Martino dal Torso
              di Francia.</p>
          </argument>
          <p>Nell'anno MCCLXXXI, del mese d'agosto, papa Niccola III degli Orsini passò di questa
            vita nella città di Viterbo, onde lo re Carlo fu molto allegro, non perch'egli sapesse
            né avesse iscoperto il tradimento che messer Gianni di Procita avea menato col
            Paglialoco e col detto papa, ma sapea e avedeasi bene ch'egli in tutte cose gli era
            contrario, e grande sturbo avea messo nella sua impresa e passaggio di Gostantinopoli.
            Per la qual cosa trovandosi in Toscana quando morì il detto papa, incontanente fu a
            Viterbo per procacciare d'avere papa che fosse suo amico, e trovò il collegio de'
            cardinali in grande disensione e partiti; che l'una parte erano i cardinali Orsini e
            loro seguaci, e voleano papa a·lloro volontà, e tutti gli altri cardinali erano col re
            Carlo contrarii; e durò la tira e vacazione più di V mesi. Essendo i cardinali rinchiusi
            e distretti per gli Viterbesi, alla fine nonn–avendo concordia, i Viterbesi, a petizione
            si disse del re Carlo, trassono tra 'l collegio de' cardinali messere Matteo Rosso e
            messere Giordano cardinali degli Orsini, i quali erano capo della loro setta, e
            villanamente furono messi in pregione; per la quale cosa gli altri cardinali
            s'accordarono d'eleggere e elessono papa messer Simone dal Torso di Francia cardinale, e
            fu chiamato papa Martino quarto; il quale fu di vile nazione, ma molto fu magnanimo e di
            grande cuore ne' fatti della Chiesa, ma per sé propio e per suoi parenti nulla cuvidigia
            ebbe; e quando il fratello il venne a vedere papa, incontanente il rimandò in Francia
            con piccoli doni e colle spese, dicendo che' beni erano della Chiesa e non suoi. Questi
            fu molto amico del re Carlo, e sedette papa tre anni, e uno mese, e XXVII dì. Questi
            come fu fatto papa, fece conte di Romagna messer Gianni di Epa di Francia per trarne il
            conte Bertoldo degli Orsini, e scomunicò Paglialoco imperadore di Gostantinopoli e tutti
            i Greci, perché non ubbidieno la Chiesa di Roma. Questo papa fece fare la rocca e'
            grandi palagi di Montefiascone, e là fece molto sua stanzia mentre fu papa; e più altre
            cose furono al suo tempo, come innanzi faremo menzione. Per la sopradetta presura e
            villania che' Viterbesi feciono a' cardinali degli Orsini, mai la casa degli Orsini
            furono loro amici, ma corporali nimici; e vennonvi poi ad oste gli Orsini alle loro
            spese, ove consumarono molto del tesoro male aquistato per loro al tempo di papa Niccola
            terzo; sì che ogni diritto alla fine Iddio rende per diversi modi. Lasceremo de' fatti
            della corte di Roma, e torneremo a nostra materia sopra il trattato di Cicilia.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come il re Piero d'Aragona giurò e promise al Paglialoco e a' Ciciliani
              di venire in Cicilia e prendere la signoria.</p>
          </argument>
          <p>Nel detto anno MCCLXXXI il sopradetto messer Gianni di Procita cogli ambasciadori di
            Paglialoco arrivati in Catalogna la seconda volta, si richiesono il re Piero d'Araona,
            ch'egli s'allegasse col Paglialoco, e prendesse la signoria dell'isola di Cicilia, e
            cominciasse la guerra contra lo re Carlo, recandogli grande quantità di moneta perché
            cominciasse l'armata e impresa promessa di fare; e apresentategli nuove lettere del
            Paglialoco e quelle de' baroni di Cicilia, i quali aveano promesso, come ordinato era,
            di rubellare l'isola, e di dargli la signoria; della qual cosa il detto re Piero stette
            assai, innanzi che·ssi volesse diliberare di seguire e fare la 'mpresa promessa che
            prima avea fatta, dubitando e temendo della potenza del re Carlo e della Chiesa di Roma,
            e maggiormente per la morte di papa Niccola degli Orsini, del quale vivendo si rendea
            molto sicuro, sappiendo ch'egli nonn–era amico del re Carlo, e quasi per la detta
            cagione era tutto ismosso di fare la 'mpresa la quale avea promessa. Alla fine per le
            savie parole e indottive di messer Gianni, e rimproverandogli come quegli della casa di
            Francia aveano morto il suo avolo, e lo re Carlo il suo suocero re Manfredi, e Curradino
            nipote del detto Manfredi, e come di ragione di retaggio gli succedea il reame di
            Cicilia per la reina Gostanza sua moglie, e reda e figliuola del detto re Manfredi, e
            mostrandogli ancora come i Ciciliani il disideravano a signore, e prometteano di
            rubellare l'isola al re Carlo, e veggendo la molta moneta che gli mandava Paglialoco, il
            detto re Piero covidoso d'aquistare signoria e terra, come ardito e franco signore,
            giurò da capo, e promise di seguire la detta impresa segretamente nelle mani degli
            ambasciadori del Paglialoco e di messere Gianni di Procita, comandando la credenza, e
            che tornassono in Cicilia a dare ordine alla rubellazione, quando fosse tempo e luogo, e
            egli avesse in mare la sua armata; e così fu fatto.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come il detto re d'Araona s'apparecchiò di fare sua armata, e come il
              papa gliele mandò difendendo.</p>
          </argument>
          <p>Lo re Piero di Raona com'ebbe fatto il saramento della sopradetta impresa, e ricevuta
            la moneta, la quale fu XXX<hi rend="sup">M</hi> once d'oro, sanza maggiore quantità che
            gli promise il Paglialoco, venuto lui in Cicilia, fece di presente apparecchiare galee e
            navilio, e dando soldo a' cavalieri e marinari largamente; e diede boce e levò stendale
            d'andare sopra i Saracini. Divolgata la boce e la fama di suo apparecchiamento, il re
            Filippo di Francia, il quale avea avuto per moglie la serocchia del detto re d'Araona,
            mandò a·llui suoi ambasciadori per sapere in che paese e sopra quali Saracini andasse,
            promettendoli aiuto di gente e di moneta; il quale re Piero non gli volle manifestare
            sua impresa, ma ch'egli di certo andava sopra i Saracini, il luogo e dove non volea
            manifestare, ma tosto si saprebbe per tutto il mondo; ma domandogli aiuto di libbre
              XL<hi rend="sup">M</hi> di buoni tornesi, e lo re di Francia gliele mandò
            incontanente. E conoscendo il re di Francia che il re Piero d'Araona era ardito e di
            gran cuore, ma, come Catalano, di natura fellone, e per la coperta risposta, mandò
            a·ddire incontanente, e per suoi ambasciadori il fece assapere al suo zio lo re Carlo in
            Puglia, ch'egli si prendesse guardia di sue terre. Lo re Carlo incontanente venne a
            corte a papa Martino, e fecegli assapere della 'mpresa del re d'Araona, e quello che il
            re Filippo di Francia gli aveva mandato a·ddire; per la qual cosa il papa incontanente
            mandò al re d'Araona suo ambasciadore uno savio uomo, frate Jacopo de' predicatori, per
            volere sapere in qual parte sopra i Saracini andasse, che volea pur sapere, però che·lla
            Chiesa gli volea dare aiuto e favore, e era impresa che molto toccava alla Chiesa; e
            oltre a·cciò mandandogli comandando che non andasse sopra niuno fedele Cristiano. Il
            quale ambasciadore giunto in Catalogna, e disposta sua ambasciata, lo re ringraziò molto
            il papa della larga proferta, raccomandandosi a·llui; ma di sapere in qual parte
            andasse, al presente in nulla guisa il potea sapere; e sopra ciò disse uno motto molto
            sospetto, che se·ll'una delle sue mani il manifestasse all'altra, ch'egli la
            taglierebbe. Non potendo l'ambasciadore del papa avere altra risposta, si tornò in
            corte, e dispuose al papa e al re Carlo la risposta del re di Raona, la quale ispiacque
            assai a papa Martino. Lo re Carlo, ch'era di sì grande cuore e teneasi sì possente, poco
            o niente ne curò, ma per dispetto disse a papa Martino: «Non vi diss'io che Piero
            d'Araona era uno fellone briccone?». Ma non si ricordò lo re Carlo del proverbio del
            comune popolo che dice: «Se t'è detto «Tu hai meno il naso», ponviti la mano»; anzi si
            diede a non calere, e non si mise a sentire i trattati e tradimenti che si faceano in
            Cicilia per messer Gianni di Procita, e per gli altri baroni ciciliani; ma cui Idio
            vuole giudicare, è apparecchiato chi fa tosto l'esecuzione.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Come e per che modo si rubellò l'isola di Cicilia al re Carlo.</p>
          </argument>
          <p>Negli anni di Cristo MCCLXXXII, i·llunedì di Pasqua di Risoresso, che fu a dì XXX di
            marzo, sì come per messer Gianni di Procita era ordinato, tutti i baroni e' caporali che
            teneano mano al tradimento furono nella città di Palermo a pasquare. E andandosi per gli
            Palermitani, uomini e femmine, per comune a cavallo e a piè alla festa di Monreale fuori
            della città per tre miglia (e come v'andavano quelli di Palermo, così v'andavano i
            Franceschi, e il capitano del re Carlo a diletto), avenne, come s'adoperò per lo nimico
            di Dio, ch'uno Francesco per suo orgoglio prese una donna di Palermo per farle villania:
            ella cominciando a gridare, e la gente era tenera, e già tutto il popolo commosso contra
            i Franceschi, per famigliari de' baroni dell'isola si cominciò a difendere la donna,
            onde nacque grande battaglia tra' Franceschi e' Ciciliani, e furonne morti e fediti
            assai d'una parte e d'altra; ma il peggiore n'ebbono quegli di Palermo. Incontanente
            tutta la gente si ritrassono fuggendo alla città, e gli uomini ad armarsi, gridando:
            «Muoiano i Franceschi!». Si raunavano in su la piazza, com'era ordinato per gli caporali
            del tradimento, e combattendo al castello il giustiziere che v'era per lo re, e lui
            preso e ucciso, e quanti Franceschi furono trovati nella città furono morti per le case
            e nelle chiese, sanza misericordia niuna. E ciò fatto, i detti baroni si partirono di
            Palermo, e ciascuno in sua terra e contrada feciono il somigliante, d'uccidere tutti i
            Franceschi ch'erano nell'isola, salvo che in Messina s'indugiarono alquanti dì a
            ribellarsi; ma per mandato di quegli di Palermo, contando le loro miserie per una bella
            pistola, e ch'egli doveano amare libertà e franchigia e fraternità co·lloro, sì·ssi
            mossono i Missinesi a ribellazione, e poi feciono quello e peggio che' Palermitani
            contra' Franceschi. E trovarsene morti in Cicilia più di IIII<hi rend="sup">M</hi>, e
            nullo non potea nullo scampare, tanto gli fosse amico, come amasse di perdere sua vita;
            e se l'avesse nascoso, convenia che 'l rassegnasse o uccidesse. Questa pestilenzia andò
            per tutta l'isola, onde lo re Carlo e sua gente ricevettono grande dammaggio di persone
            e d'avere. Queste contrarie e ree novelle l'arcivescovo di Monreale incontanente le fece
            assapere al papa e al re Carlo per suoi messi.</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come lo re Carlo si compianse alla Chiesa e al re di Francia e a tutti
              suoi amici e l'aiuto ch'ebbe da·lloro.</p>
          </argument>
          <p>Nel detto tempo lo re Carlo era in corte col papa: com'ebbe la dolorosa novella della
            rubellazione di Cicilia, cruccioso molto nell'animo e ne' sembianti, e' disse: «Sire
            Iddio, dapoi t'è piaciuto di farmi aversa la mia fortuna, piacciati che 'l mio calare
            sia a petitti passi». E incontanente fu a papa Martino e a' suoi cardinali, domandando
            loro aiuto e consiglio, i quali si dolfono assai co·llui insieme, e confortarono lo re
            che sanza indugio intendesse a raquisto, prima per via di pace, se potesse, e se non,
            per via di guerra, promettendogli ogni aiuto che·lla Chiesa potesse fare, spirituale e
            temporale, sì come a figliuolo e campione di santa Chiesa. E fece il papa legato per
            andare in Cicilia a trattare l'accordo, e con molte lettere e processi, messer Gherardo
            da Parma cardinale, uomo di gran senno e bontà, il quale si partì di corte col re Carlo
            insieme, e andarne in Puglia. Per simile modo si pianse lo re Carlo per lettere e
            ambasciadori al re di Francia suo nipote, e mandò a Carlo suo figliuolo prenze di
            Salerno, ch'era in Proenza, che 'ncontanente dovesse andare in Francia al re, e al conte
            d'Artese, e agli altri baroni a pregargli che 'l dovessono aiutare. Il quale prenze dal
            re di Francia fu ricevuto graziosamente, dogliendosi lo re co·llui della perdita del re
            Carlo, dicendo: «Io temo forte che questa ribellazione di Cicilia non sia fatta a
            sommossa del re d'Araona, però che quand'egli facea sua armata, e ch'io gli prestai
            libbre XL<hi rend="sup">M</hi> di tornesi, e mandalo pregando mi facesse assapere ove e
            in che parte dovesse andare, nol mi volle manifestare; ma non port'io mai corona, s'egli
            avrà fatta questa tradigione alla casa di Francia, s'io non ne fo alta vendetta». E ciò
            attenne bene, ch'assai ne fece innanzi, sì ch'egli ne morì con molta di sua baronia,
            come innanzi a·lluogo e a tempo ne faremo menzione. E di presente disse lo re al prenze,
            che ne tornasse in Puglia, e appresso di lui mandò il conte di Lanzone della casa di
            Francia con più altri conti e baroni e grande cavalleria alle spese del re di Francia
            per aiuto del re Carlo.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come quegli di Palermo e gli altri Ciciliani mandarono a papa Martino
              loro ambasciadori.</p>
          </argument>
          <p>In questo tempo, parendo a quegli di Palermo e agli altri Ciciliani avere mal fatto, e
            sentendo l'apparecchiamento che il re Carlo facea per venire sopra loro, sì mandarono
            loro ambasciadori frati e religiosi a papa Martino, dimandandogli misericordia,
            proponendo in loro ambasciata solamente: «<foreign lang="lat">Agnus Dei qui tollis
              peccata mundi, miserere nobis; Agnus Dei qui tollis peccata mundi, miserere nobis;
              Agnus Dei qui tollis peccata mundi, dona nobis pacem</foreign>». E il papa in pieno
            concestoro fece loro questa risposta, sanza altre parole, che questo è scritto nel
              <title lang="lat">Passio Domini</title>: «<foreign lang="lat">Ave rex Iudeorum, et
              dabant ei alapam. Ave rex Iudearum, et dabant ei alapam. Ave rex Iudeorum, et dabant
              ei alapam</foreign>». Onde si partirono molto sconsolati.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Dell'aiuto che 'l Comune di Firenze mandò al re Carlo.</p>
          </argument>
          <p>Il Comune di Firenze mandò in aiuto del re Carlo cinquanta cavalieri di corredo, e
            cinquanta donzelli gentili uomini di tutte le case di Firenze per farli cavalieri, e con
            loro compagnia furono V<hi rend="sup">C</hi> bene a cavallo e in arme, e loro capitano
            fu per lo Comune il conte Guido da Battifolle della casa de' conti Guidi, e giunsono a
            la Catona in Calavra, quando lo re v'era con sua oste e stuolo per valicare a Messina,
            onde lo re si tenne dal Comune di Firenze riccamente servito, e ricevette la detta
            cavalleria graziosamente; e molti di loro fece cavalieri, e servirlo mentre dimorò a
            Messina alle spese del detto Comune. E portovvi il detto conte e capitano il padiglione
            grande del Comune di Firenze, il quale rimase alla partita da Messina, e' Missinesi il
            misono per ricordanza nella loro grande chiesa. E per simile modo molte città di Toscana
            e di Lombardia mandarono aiuto di genti a lo re, ciascuno secondo suo podere.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come lo re Carlo si puose a oste a Messina per mare e per terra.</p>
          </argument>
          <p>Lo re Carlo ordinata sua oste a Napoli per andare in Cicilia, tutta sua cavalleria e
            gente a piè mandò per terra in Calavra alla Catona incontra a Messina, il Faro in mezzo,
            e lo re n'andò a Brandizio, ov'era in concio il suo navilio, il quale avea apparecchiato
            più tempo dinanzi per passare in Gostantinopoli, e furono CXXX tra galee, e uscieri, e
            legni grossi, sanza gli altri legni di servigio, che furono in grande quantità; e di
            Brandizio sì partirono col detto navilio, e giunse incontra Messina a dì VI di luglio,
            gli anni di Cristo MCCLXXXII, e puosesi a campo da la parte di Tavermena a Santa Maria
            di Rocca Maiore; e poi ne venne a le Paliare, assai presso alla città di Messina, e il
            navilio nel Fare incontro al porto. E fu lo re con più di V<hi rend="sup">M</hi> uomini
            a cavallo tra Franceschi, e Provenzali, e Italiani, e popolo sanza numero. E ciò
            veggendo i Missinesi impaurirono forte, veggendosi abandonati d'ogni salute, e la
            speranza del soccorso del re d'Araona pareva loro lunga e vana, sì mandarono
            incontanente loro ambasciadori nel campo al re Carlo e al legato, pregandogli per Dio
            che perdonasse il loro misfatto, e avesse di loro misericordia, e mandasse per la terra.
            Lo re insuperbito no·lli volle torre a misericordia, che di certo a queto avea la terra
            e poi tutta l'isola, però ch'erano i Missinesi e Ciciliani isproveduti, e non ordinati a
            difensione, né con nullo capitano; ma fellonescamente gli disfidò lo re a morte loro e'
            loro figliuoli, siccome traditori della Chiesa di Roma e della corona, ch'elli si
            difendessono, s'avessono podere, e mai con patti gli venissono innanzi; onde lo re fallò
            troppo apo Idio, e in suo danno; ma a cui Iddio vuole male gli toglie il senno. I
            Missinesi udendo la crudele risposta del re, non sapeano che·ssi fare, e per IIII dì
            istettono in contesa tra·lloro d'arrendersi o di difendersi con grande paura.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come la gente del re ebbono Melazzo, e come i Missinesi mandarono per
              lo legato per trattare accordo col re Carlo.</p>
          </argument>
          <p>Avenne in questa stanzia che lo re fece passare co suo' uscieri per lo Fare dinanzi a
            Messina il conte di Brenna e quello di Monforte con VIII<hi rend="sup">C</hi> cavalieri
            e più pedoni, dall'altra parte di Messina verso Melazzo, guastando il paese d'intorno.
            Per la qual cosa certi di quegli di Messina venendo al soccorso di Melazzo, e per non
            lasciargli prendere terra, con que' di Melazzo insieme furono sconfitti dalla gente del
            re Carlo, e furonne morti presso di mille, tra di Messina e di Melazzo, chi alla
            battaglia, e molti traffelando, fuggendo verso Messina; e fu presa la terra e castello
            di Melazzo per la gente del re. E come i Missinesi ebbono la detta novella, incontanente
            mandarono nel campo al legato cardinale, che per Dio venisse in Messina per acconciargli
            col re Carlo. Il legato venuto, v'entrò incontanente con grande buono volere per
            accordargli, e appresentò le lettere del papa al Comune di Messina, per le quali gli
            mandava molto riprendendo della follia fatta per loro contro allo re Carlo e sua gente;
            e questa fu la forma: «A' perfidi e crudeli dell'isola di Cicilia, Martino papa terzo
            quelle salute che voi sete degni, siccome corrompitori di pace, e de' Cristiani
            ucciditori, e spargitori del sangue de' nostri fratelli. A voi comandiamo che vedute le
            nostre lettere, dobbiate rendere la terra al nostro figliuolo e campione Carlo re di
            Gerusalem e Cicilia per autorità di santa Chiesa, e che dobbiate lui e noi ubbidire,
            siccome vostro legittimo signore; e se ciò non faceste, mettiamo voi scomunicati e
            interdetti secondo la divina ragione, anunziandovi giustizia spirituale». E lette le
            dette lettere per lo legato cardinale, sì comandò che sotto pena di scomunicazione, e
            d'esser privati d'ogni benificio di santa Chiesa si dovessono accordare col re, e
            rendergli la terra, e ubbidirlo come loro signore e campione di santa Chiesa; e 'l detto
            legato con savie parole amonendogli e consigliandogli che ciò dovessono fare per lo loro
            migliore; per la qual cosa i Missinesi elessono XXX buoni uomini della città a trattare
            l'accordo col legato, e vennero a volere questi patti, cioè: «Che·llo re ci perdoni ogni
            misfatto, e noi gli renderemo la terra dandogli per anno quello che' nostri antichi
            davano al re Guiglielmo; e volemo signoria latina, e non Franceschi né Provenzali, e
            sarello obbedienti e buoni fedeli». I quali patti il legato mandò dicendo al re per lo
            suo camerlingo, pregandolo per Dio dovesse loro perdonare e prendere i detti patti, però
            che da poi saranno indurati e messisi alla difensione, ogni dì peggiorrebbe patti; ma
            avendo egli la terra con volontà de' cittadini medesimi, ogni dì gli potrebbe allargare:
            ed era sano e buono consiglio. Come lo re ebbe la detta risposta s'adirò forte, e disse
            fellonosamente: «I nostri suditi che contro a noi hanno servita morte domandano patti, e
            voglionne torre la signoria, e vogliommi rendere censo all'uso del re Guiglielmo, che
            quasi nonn–avea niente; non ne farei nulla; ma dapoi che al legato piacce, io perdonerò
            loro in questo modo, ch'io voglio di loro VIII<hi rend="sup">C</hi> stadichi quali io
            vorrò, e farne mia volontà, e tenendo da me quella signoria che a·mme piacerà, sì come
            loro signore, pagando quelle colte e dogane che sono usati; e se questo vogliono fare,
            sì 'l prendano, e se non, sì·ssi difendano». La qual risposta fu molto biasimata da'
            savi; che se·llo re non gli avea voluti prendere a' primi patti, quando si puose
            all'asedio, ch'erano per lui più larghi e onorevoli, a' secondi fece fallo del doppio, e
            non considerò gli avenimenti e casi fortunosi ch'agli assedi delle terre possono
            avenire, e che avennero a·llui, come innanzi faremo menzione: onde fu esemplo, e sarà
            sempre a quegli che saranno, di prendere i patti che·ssi possono avere da' nemici,
            potendo avere la terra assediata. Ma cui vince il peccato universale della superbia e
            dell'ira in nullo caso può prendere buono consiglio.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Come si ruppe il trattato dell'acordo ch'avea menato il legato dal re
              Carlo a' Messinesi.</p>
          </argument>
          <p>Come i lettori di Messina ebbono l'acerba risposta dal legato, che lo re avea fatta al
            suo camerlingo, i detti XXX buoni uomini raunarono il popolo, e feciolla loro manifesta,
            onde tutti come disperati gridando: «In prima mangiamo i nostri figliuoli, che a questi
            patti ci arendiamo; che ciascuno di noi sarebbe di quegli VIII<hi rend="sup">C</hi>
            ch'egli domanda: innanzi volemo tutti morire dentro alla città nostra, colle mogli
            nostre e co' figliuoli, ch'andare morendo per tormenti e pregioni in istrani paesi».
            Come il legato vide i Missinesi così male disposti a rendersi a lo re Carlo, fu molto
            cruccioso, e innanzi si partisse gli pronunziò scomunicati e interdetti, e comandò a
            tutti i cherici che infra 'l terzo dì si dovessono partire della terra, e protestò al
            Comune che infra i XL dì dovessono mandare per sofficiente sindaco a comparire dinanzi
            al papa, e ubbidire e udire sentenzia, e partissi della terra molto turbato.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come Messina fu combattuta dalla gente del re Carlo, e come si
              difesono.</p>
          </argument>
          <p>Come il cardinale fu tornato nell'oste, i più de' maggiori dell'oste ne furono molto
            crucciosi, perché parea loro il migliore e il più senno ad avere presa la terra ad ogni
            patto; ma lo re Carlo era sì temuto, che nullo gli ardiva a dire nulla più ch'a·llui
            piacesse. Ma tegnendo lo re consiglio di quello ch'avesse a·ffare, i più de' conti e
            baroni consigliaro che dapoi ch'egli nonn–avea voluta la terra a patti, ch'ella si
            combattesse aspramente da più parti, e spezialmente dall'una parte che·lla terra
            nonn–avea muro, ma eravi barrata di botti e altro legname; e assai era possibile di
            poterla vincere per battaglia, che cominciandovisi uno badalucco, i nostri Fiorentini
            aveano già vinte le sbarre e entrati dentro alquanti; e se que' dell'oste avessono
            seguito, s'avea la terra per forza. Ma sappiendolo il re Carlo, fece suonare le trombe
            alla ritratta, e disse che non volea guastare sua villa, onde avea grande rendita, né
            uccidere i fantini, ch'erano innocenti, ma che la voleva per affanno d'edificii, e per
            assedio aseccargli di vivanda, vincere. Ma non fece ragione di quello che potea avenire
            nel lungo assedio, e bene gli avenne. Ma al fallo della guerra incontanente v'è la
            disciplina e penitenzia apparecchiata. Per lo detto modo stette lo re con sua oste
            intorno a Messina da due mesi, e dando la sua gente alcuna battaglia dalla parte ove
            nonn–era murata, i Missinesi colle loro donne, le migliori e maggiori della terra, e con
            loro figliuoli piccioli e grandi, subitamente in tre dì feciono il detto muro, e
            ripararono francamente agli asalti de' Franceschi. E allora si fece una canzonetta che
            disse:</p>
          <q direct="unspecified" rend="block">
            <lg type="non-definito">
              <l lang="lat">Deh, com'egli è gran pietade</l>
              <l lang="lat">Delle donne di Messina,</l>
              <l lang="lat">Veggendole scapigliate</l>
              <l lang="lat">Portando pietre e calcina.</l>
              <l lang="lat">Iddio gli dea briga e travaglia,</l>
              <l lang="lat">A chi Messina vuole guastare <abbr>etc.</abbr></l>
            </lg>
          </q>
          <p>Lasceremo alquanto dell'asedio di Messina, e diremo quello che fece Piero d'Araona con
            sua armata.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Come lo re Piero d'Araona si partì di Catalogna e venne in Cicilia, e
              come fu fatto e coronato re da' Ciciliani.</p>
          </argument>
          <p>Nel detto anno MCCLXXXII, del mese di luglio, lo re Piero d'Araona colla sua armata si
            partì di Catalogna, e furono L galee e con VIII<hi rend="sup">C</hi> cavalieri e altri
            legni di carico assai, della quale armata fece suo amiraglio uno valente cavaliere di
            Calavra, ribello del re Carlo, il quale avea nome messer Ruggieri di Loria, e arrivò in
            Barberia nel reame di Tunisi, e a la infinta si puose ad assedio ad una terra che·ssi
            chiamava Ancalle per attendere novelle di Cicilia, e a quella diede alcuna battaglia, e
            stettonvi XV giorni. E in quella stanza, sì come era ordinato, vennero a·llui con messer
            Gianni di Procita ambasciadori di Messina e sindachi con pieno mandato di tutte le terre
            di Cicilia, a pregarlo ch'egli prendesse la signoria, e s'avacciasse di venire
            nell'isola per soccorrere la città di Messina, la quale dal re Carlo e da sua oste era
            molto stretta. Lo re Piero udendo la gente e la potenza del re Carlo, e che la sua a
            comparazione era niente, alquanto temette; ma per lo conforto e consiglio di messer
            Gianni, e veggendo che tutta l'isola era per fare le sue comandamenta, e aveano tanto
            misfatto al re Carlo, che di loro si potea bene sicurare, sì rispuose ch'egli era
            apparecchiato del venire e del soccorrere Messina. E incontanente si levò da oste da
            Ancolle, e ricolsesi a galee, e misesi in mare, e arrivò alla città di Trapali
            all'entrante d'agosto. E come giunse a Trapali, per messere Gianni di Procita e per gli
            altri baroni di Cicilia fu consigliato che sanza soggiorno cavalcasse a Palermo, e 'l
            navilio mandasse per mare; e a Palermo saputo novelle dell'oste del re Carlo e dello
            stato di Messina, prenderebbono consiglio. E così fu fatto, che a dì X d'agosto lo re
            Piero giunse nella città di Palermo, e da' Palermitani fu ricevuto a grande onore e
            processione sì come loro signore, e credendo scampare da morte per lo suo aiuto; e a
            grido di popolo il feciono loro re, salvo che non fu coronato per l'arcivescovo di
            Monreale, come si costumava per gli altri re, però che s'era partito e itosene al papa;
            ma coronollo il vescovo di Cefalù d'una picciola terra di Cicilia, ch'era rubello del re
            Carlo.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Del parlamento che 'l re d'Araona tenne in Palermo per soccorrere la
              città di Messina.</p>
          </argument>
          <p>Quando il re Piero fu coronato in Palermo, fece grande parlamento sopra ciò ch'avesse
            a·ffare, ove furono tutti i baroni dell'isola. I baroni veggendo il picciolo podere del
            re d'Araona apo la grande potenzia del re Carlo, sì furono molto isbigottiti, e feciono
            di loro parlatore messer Palmieri Abati, il quale ringraziò molto lo re di sua venuta, e
            che·lla sua promessa era venuta bene fornita, se fosse venuto con più gente d'arme, però
            che·llo re Carlo avea più di V<hi rend="sup">M</hi> cavalieri e popolo infinito, e
            temiamo che Messina non sia già renduta, sì era stretta di vivanda; e consigliava
            che·ssi raunasse gente, e si richiedessono gli amici di tutte parti, sicché l'altre
            città e terre dell'isola si potessono difendere. Come il re Piero intese il consiglio
            de' baroni di Cicilia, ebbe grande dottanza, e parvegli esser in mal luogo, e pensò di
            partirsi dell'isola, se il re Carlo o sua gente venisse verso Palermo. Avenne che stando
            quello parlamento, al re d'Araona venne da Messina una saettia armata con lettere, nelle
            quali si contenea che Messina era sì stretta di vivanda, che non si potea tenere più di
            VIII giorni, e che gli piacesse di soccorrergli; se non, sì·lli convenia di necessità
            arendere al re Carlo. Come lo re Piero ebbe le dette novelle, le mostrò a' baroni, e
            domandò consiglio. Levossi messer Gualtieri di Catalagirona, e disse che per Dio si
            soccorresse Messina, che s'ella si perdesse, tutta l'isola e eglino tutti erano in
            grande pericolo e aventura; e pareali che 'l re Piero con tutta sua gente cavalcasse
            verso Messina pressovi a L miglia, per avventura lo re Carlo si leverà da oste. Messer
            Gianni di Procita si levò, e poi disse che·llo re Carlo nonn–era garzone che·ssi movesse
            per lieva lieva, «ma colla buona e grande cavalleria ch'ha seco ci verrebbe incontro per
            la battaglia; ma parmi che il nostro re gli mandi suoi messaggi a dirgli ch'egli si
            parta di sua terra, la quale gli scade per retaggio di sua mogliera, e fugli confermata
            per la Chiesa di Roma per papa Niccola terzo degli Orsini; e se ciò non vuole fare, il
            disfidi. Ciò fatto, incontanente si mettessono in concio tutte le galee sottili, e che
            l'amiraglio andasse su per lo Fare, prendendo trite e ogni legno di carico ch'a l'oste
            portasse vittuaglia, e per questo modo con poco rischio e fatica asseccheremo il re
            Carlo, e sua oste converrà si parta dall'asedio; e se rimane in terra, egli e sua gente
            morranno di fame». Incontanente per lo re e per tutti i baroni fu preso il consiglio di
            messere Gianni, e furono mandati due cavalieri catalani con lettere e coll'ambasciata
            assai oltraggiosa e villana, e questa fu la forma della lettera.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">La lettera che 'l re d'Araona mandò al re Carlo.</p>
          </argument>
          <p>«Piero d'Araona e di Cicilia re, a te Carlo re di Gerusalem e di Proenza conte.
            Significhiamo a te il nostro avenimento nell'isola di Cicilia, siccome nostro giudicato
            reame per l'autorità di santa Chiesa, e di messer lo papa, e de' venerabili cardinali, e
            però comandiamo a te che, veduta questa lettera, ti debbi levare dell'isola di Cicilia
            con tutto tuo podere e gente, sappiendo che se nol facessi, i nostri cavalieri e fedeli
            vedresti di presente in vostro dammaggio, offendendo voi e vostra gente».</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Come lo re Carlo tenne suo consiglio, e rispuose al re d'Araona per sua
              lettera.</p>
          </argument>
          <p>Come i detti ambasciadori furono nel campo e oste del re Carlo, e date loro lettere, e
            sposta l'ambasciata al re Carlo e a tutti suoi baroni, tennero sopra ciò consiglio, e
            parve uno grande orgoglio e dispetto quello che 'l re d'Aragona avea mandato a dire al
            maggiore o de' maggiori re de' Cristiani, e egli era di sì piccolo affare; e queste
            parole furono del conte di Monforte, dicendo che contro a·llui si volea fare gran
            vendetta. Il conte di Brettagna consigliò che il re Carlo gli rispondesse per sua
            lettera, comandandogli che sgombrasse l'isola, appellandolo come traditore, e
            disfidandolo; e così fu preso di fare. E la somma della lettera la quale mandò il re
            Carlo fu in questa forma.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come lo re Carlo rispuose per sua lettera al re d'Araona.</p>
          </argument>
          <p>«Carlo per la Dio grazia di Gerusalem e di Cicilia re, prenze di Capova, d'Angiò e di
            Folcalchieri e di Proenza conte, a te Piero d'Aragona re, e di Valenza conte.
            Maravigliamo molto come fosti ardito di venire in su il reame di Cicilia, giudicato
            nostro per l'autorità di santa Chiesa di Roma; e però ti comandiamo che, veduta questa
            lettera, ti debbi partire del reame nostro di Cicilia, sì come malvagio traditore
            d'Iddio e di santa Chiesa; e se ciò non facessi, disfidianti siccome nostro nemico e
            traditore, e di presente ci vedrete venire in vostro dammaggio, però che disideriamo di
            vedere voi e vostra gente colle nostre forze».</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Come il re d'Araona mandò il suo amiraglio per prendere il navilio del
              re Carlo.</p>
          </argument>
          <p>Come al re d'Aragona furono per gli suoi ambasciadori apresentate le dette lettere, e
            disposta l'ambasciata e risposta del re Carlo, incontanente fu a consiglio per prendere
            partito di quello ch'avesse a·ffare. Allora si levò messer Gianni di Procita, e disse:
            «Signore nostro, com'io t'ho detto altra volta, per Dio, manda l'amiraglio tosto colle
            tue galee a la bocca del Fare, e fa' prendere il navilio che porta la vivanda all'oste,
            e avrai vinta la guerra; e se il re Carlo si mette a stare, rimarrà preso e morto con
            tutta sua gente». Il consiglio di messer Gianni fu preso, e messer Ruggieri di Loria
            amiraglio, uomo di grande ardire e valore, e il più bene aventuroso in battaglie in
            terra e in mare che fosse mai di suo essere, come innanzi faremo menzione in più parti,
            s'apparecchiò con LX galee sottili armate di Catalani e Ciciliani. Queste cose sentì una
            spia di messer Aringhino da Mare di Genova amiraglio del re Carlo, e incontanente con
            una saettia armata venne a Messina, e anunziò al detto amiraglio la venuta dell'armata
            del re d'Araona. Incontanente messer Aringhino fu al re Carlo e al suo consiglio, e
            disse: «Per Dio, sanza indugio pensiamo di passare colla nostra gente in Calavra, ch'i'
            ho novelle vere come l'amiraglio del re d'Araona viene qua di presente con sue galee
            armate; e io nonn–ho galee armate da battaglia, ma legni di mestieri, e disarmati; se
            non ci partiano, egli prenderà e arderà tutto nostro navilio sanza nullo riparo, e tu re
            con tutta tua gente perirai per difalta di vittuaglia; e ciò fia intra tre giorni,
            secondo m'aporta la mia vera spia: e però non si vuole punto di dimoro, però che ancora
            ci viene adosso il verno, e in Calavra nonn–ha porti vernerecci, tutti i legni con tua
            gente potrebbono perire a le piagge, s'avessono uno tempo contrario».</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come allo re Carlo convenne per necessità partire dall'asedio di
              Messina, e tornossene nel Regno.</p>
          </argument>
          <p>Quando il re Carlo udì questo, isbigottì forte, che mai per pericolo di battaglia né
            per altra aversità non avea avuto paura, e sospirando disse: «Volesse Idio ch'io fossi
            morto, dapoi che·lla fortuna m'è così contraria, ch'ho perduta mia terra avendo tanta
            potenzia di gente in mare e in terra; e non so perché m'è tolta da gente ch'io mai non
            diservì; e molto mi doglio, ch'io non presi Messina con patti ch'io la potei avere. Ma
            da che altro non posso», con grande dolore disse, «levisi l'oste, e passiamo; e chi
            m'avrà colpa di questo tradimento, o cherico o laico, ne farò grande vendetta». E il
            primo giorno fece passare la reina con ogni gente di mestiere e con parte degli arnesi
            dell'oste; il secondo dì passò il re con tutta sua gente, salvo ch'a cautela di guerra
            lasciò in aguato di fuori da Messina due capitani con MM cavalieri, a·ffine che levata
            l'oste, se quegli di Messina uscissono fuori per guadagnare della roba del campo,
            venissono loro adosso e entrassono nella terra; e se fatto venisse, ritornerebbe il re
            con sua gente incontanente. L'ordine fu bene fatto, e così fu bene contrapensato, che'
            Missinesi iscopersono il guato, e comandarono sotto pena della vita che nullo uscisse
            fuori della città; e così fu fatto. I Franceschi ch'erano rimasi in aguato, veggendosi
            scoperti, procacciarono di passare, e vennorne il terzo dì a lo re in Calavra, e dissono
            come il suo aviso era loro fallito; onde al re Carlo radoppiò il dolore, perché alcuna
            speranza n'avea. E così fu partita tutta l'oste da Messina, e diliberata la città ch'era
            in ultima stremità di vivanda, che non avea che vivere tre giorni, a dì XXVII di
            settembre, gli anni di Cristo MCCLXXXII. Il seguente dì giunse l'amiraglio del re
            d'Araona con sua armata su per lo Fare di Messina menando grande gazzarra e trionfo, e
            prese XXVIIII tra galee grosse e trite, intra·lle quali furono V galee del Comune di
            Pisa, ch'erano al servigio del re Carlo. E poi vegnendo alla Catona e a Reggio in
            Calavra, il detto amiraglio fece mettere fuoco e ardere da LXXX uscieri del re Carlo,
            ch'erano alle piagge disarmati, e questo vide il re Carlo e sua gente sanza potergli
            soccorrere, onde gli radoppiò il dolore. E avendo il re Carlo una bacchetta in mano,
            com'era sua usanza di portare, per cruccio la cominciò a rodere, e disse: «<foreign lang="fre">Ai Dius, molt m'aves sofert a sormonter; gie t'en pri che l'avallee soit
              tut bellamant</foreign>». E così si mostra che senno umano né forza di gente non ha
            riparo al giudicio d'Iddio. Come lo re Carlo fu passato in Calavra, diede commiato a
            tutti gli suoi baroni e amici, e molto doloroso si ritornò a Napoli. Lo re Piero
            d'Araona avuta la novella della partita del re Carlo e di sua oste da Messina, e come il
            suo amiraglio avea operato, fu molto allegro; e di presente si partì da Palermo con
            tutti i baroni e cavalieri, e venne a Messina a dì X d'ottobre della detta indizione, e
            da' Missinesi, uomini e donne, fu ricevuto a grande processione e festa, siccome loro
            novello signore, e che gli avea liberati delle mani del re Carlo e de' suoi Franceschi.
            Lasceremo alquanto dello stato in che rimase l'isola di Cicilia, e lo Regno di qua dal
            Fare, e direno della progenia del detto re di Raona, perché séguita materia grande de'
            suoi fatti e de' suoi figliuoli.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Chi fu il primo re d'Araona cristiano.</p>
          </argument>
          <p>Quelli della casa d'Araona non furono anticamente di legnaggio reale, ma grandi conti
            furono, cioè conte di Barzellona e di Valenza; e come dicemmo addietro, l'antico loro,
            ciò fu il conte Anfuso, fu sconfitto e morto da' Franceschi a l'oste a Carcasciona al
            tempo del re Filippo il Bornio re di Francia. E dicesi ch'anticamente quelli d'Araona
            furono d'uno legnaggio col conte di Tolosa e del buono conte Ramondo di Proenza; ma poi
            il buono conte Giammo figliuolo del detto Anfus e padre che fu del re Piero che prese
            Cicilia, onde tanto avemo parlato, per sua prodezza e valore prese sopra i Saracini di
            Spagna il reame d'Araona, e uccise il loro re, e del loro reame si coronò, e popolò de'
            suoi Catalani, e fecelo uno colla Catalogna, e fu egli e sue rede confermato re d'Araona
            per la Chiesa di Roma. E poi appresso per simile modo conquistò sopra i Saracini il
            reame e l'isola di Maiolica e di Minorica, e per avere pace co' Franceschi diede la
            figliuola per moglie al re Filippo, figliuolo che fu del buono re Luis di Francia, e in
            dote parte della signoria di Perpignano e di Monpulieri. E quando venne a morte, lo
            'nfante Piero suo primo figliuolo fece e lasciò re d'Araona, e Giammo il secondo
            figliuolo re di Maiolica, onde poi sono discesi valenti re e signori, come innanzi
            faremo menzione. E la loro arme principale è oro e fiamma, cioè addogata per lungo ad
            oro e vermiglia, le bande di fuori ad oro. Lasceremo di quegli d'Araona e della
            rubellazione di Cicilia infino che luogo e tempo verrà di ciò parlare, e torneremo a
            nostra materia de' fatti di Firenze, e raccontando in brieve dell'altre novità notevoli
            per l'universo mondo avenute in questi tempi.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come i Lucchesi arsono e guastarono la terra di Pescia.</p>
          </argument>
          <p>Negli anni di Cristo MCCLXXXI i Lucchesi arsono e guastarono tutto il castello e terra
            di Pescia in Valdinievole, perché teneano parte d'imperio e ghibellina, e non voleano
            ubbidire né stare sotto la signoria della città di Lucca; e alla detta oste vi furono i
            Fiorentini molto grossi in servigio de' Lucchesi. E perché i Fiorentini s'intramisono
            nella detta oste d'accordo da' Lucchesi a que' di Pescia, quando l'oste tornò in Lucca,
            a' Fiorentini fu fatta e detta villania dal popolo di Lucca.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come Ridolfo eletto imperadore mandò suo vicario in Toscana.</p>
          </argument>
          <p>Nel detto anno MCCLXXXI Ridolfo re de' Romani essendo in Alamagna a richiesta e priego
            de' Ghibellini di Toscana, mandò nella detta Toscana per suo vicario messer<gap/> conte
            di<gap/> d'Alamagna con III<hi rend="sup">C</hi> cavalieri, acciò che' Toscani facessono
            la sua fedeltà e comandamenti; ma non trovò nulla terra che 'l volesse ubbidire, se non
            la città di Pisa e Samminiato del Tedesco. E nel detto Samminiato colle sue masnade, e
            col favore de' Pisani cominciò guerra a' Fiorentini, e a' Lucchesi, e ad altre terre
            guelfe d'intorno; ma alla fine per poco podere e séguito s'aconciò co' Fiorentini e
            cogli altri Guelfi di Toscana, e tornossi in Alamagna.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Come di prima si criò l'uficio de' priori in Firenze.</p>
          </argument>
          <p>Negli anni di Cristo MCCLXXXII, essendo la città di Firenze al governamento dell'ordine
            di XIIII buoni uomini, come avea lasciato il cardinale Latino, ciò erano VIII Guelfi e
            VI Ghibellini, come addietro facemmo menzione, parendo a' cittadini il detto uficio de'
            XIIII uno grande volume e confusione, ad accordare tanti divisati animi a uno, e
            massimamente perché a' Guelfi non piacea la consorteria nell'uficio co' Ghibellini per
            le novitadi ch'erano già nate, siccome della perdita che 'l re Carlo avea già fatta
            dell'isola di Cicilia, e della venuta in Toscana del vicario dello 'mperio, e sì per
            guerre cominciate in Romagna per lo conte di Montefeltro per gli Ghibellini, per iscampo
            e salute della città di Firenze sì annullarono il detto uficio de' XIIII, e si creò e
            fece nuovo uficio e signoria al governo della detta città di Firenze, il quale si
            chiamarono priori dell'arti; il quale nome priori dell'arti viene a dire i primi eletti
            sopra gli altri; e fu tratto del santo Vangelio, ove Cristo disse a' suoi discepoli:
              «<foreign lang="lat">Vos estis prior</foreign>». E questo trovato e movimento si
            cominciò per li consoli e consiglio dell'arte di Calimala, de la quale erano i più savi
            e possenti cittadini di Firenze, e del maggiore séguito, grandi e popolani, i quali
            intendeano a procaccio di mercatantia ispezialmente, che i più amavano parte guelfa e di
            santa Chiesa. E' primi priori dell'arti furono tre, i nomi de' quali furono questi:
            Bartolo di messer Jacopo de' Bardi per lo sesto d'Oltrarno e per l'arte di Calimala;
            Rosso Bacherelli per lo sesto di San Piero Scheraggio per l'arte de' cambiatori; Salvi
            del Chiaro Girolami per lo sesto di San Brancazio e per l'arte della lana. E
            cominciarono il loro officio in mezzo giugno del detto anno, e durò per due mesi infino
            a mezzo agosto, e così doveano seguire di due in due mesi per le dette tre maggiori arti
            tre priori. E furono rinchiusi per dare audienza, e a dormire e a mangiare alle spese
            del Comune nella casa della Badia, dove anticamente, come avemo detto addietro, si
            raunavano gli anziani al tempo del popolo vecchio, e poi i XIIII. E fu ordinato a' detti
            priori VI berrovieri e VI messi per richiedere i cittadini; e questi priori col capitano
            del popolo aveano a governare le grandi e gravi cose del Comune, e raunare e fare i
            consigli e le provisioni. E stando i detti due mesi, a' cittadini piacque l'uficio; e
            per gli altri due mesi seguenti ne chiamarono VI, uno per sesto, e agiunsono alle dette
            tre maggiori arti l'arte de' medici e speziali, e l'arte di porte Sante Marie, e quella
            de' vaiai e pillicciai. Poi di tempo in tempo vi furono aggiunte tutte l'altre infino
            alle XII maggiori arti; ed eranvi de' grandi come de' popolani uomini grandi di buona
            fama e opere, e che fossono artefici o mercatanti. E così seguì infino che·ssi fece il
            secondo popolo in Firenze, siccome innanzi al tempo debito fairemo menzione. D'allora
            innanzi non vi fu niuno grande; ma fuvi arroto il gonfaloniere della giustizia, e talora
            furono XII priori secondo le mutazioni dello stato della città e opportuni bisogni che
            occorressono, e del numero di tutte e XXI arti, e di quegli che non erano artefici,
            essendo stati artefici i loro anticessori. La lezione del detto uficio si facea per gli
            priori vecchi colle capitudini delle XII arti maggiori, e con certi arroti ch'alleggiano
            i priori per ciascuno sesto, andando a squittino segreto, e quale più boci avea, quegli
            era fatto priore; e questa elezione si facea nella chiesa di San Piero Scheraggio, e 'l
            capitano del popolo stava allo 'ncontro della detta chiesa nelle case che furono de'
            Tizzoni. Avenne tanto detto del cominciamento di questo officio de' priori, perché molte
            e grandi mutazioni ne seguirono alla città di Firenze, come innanzi per gli tempi faremo
            menzione. Lasceremo di dire al presente alquanto de' fatti di Firenze, e diremo d'altre
            novitadi che furono in questi tempi.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Come papa Martino mandò messer Gianni d'Epa conte in Romagna, e come
              prese la città di Faenza, e assedio Forlì.</p>
          </argument>
          <p>Nel detto anno MCCLXXXII, essendo il conte Guido da Montefeltro colla forza de'
            Ghibellini entrato in Romagna, e' gran parte delle terre fece ribellare alla Chiesa, sì
            come quegli ch'era il più sagace e il più sottile uomo di guerra che al suo tempo fosse
            in Italia. Per la qual cosa papa Martino rimosse messer Bertoldo Orsini che n'era conte
            e rettore per la Chiesa, e mandòvi messer Gianni d'Epa, gentile uomo di Francia, e molto
            provato cavaliere in arme, e tenuto uno de' migliori battaglieri di Francia; e portava
            in sue arme il campo verde e gli aguglini ad oro. Il quale messer Gianni d'Epa il detto
            papa per la Chiesa il fece conte, e con grande cavalleria di soldati per la Chiesa,
            Franceschi e Italiani, entrò in Romagna; e i Perugini vi mandarono al loro soldo C
            cavalieri; al quale fu data per tradimento e moneta la città di Faenza per Tribaldello
            de' Manfredi de' maggiori di quella terra. Poi il detto messer Gianni d'Epa colle
            masnade della Chiesa, e coll'aiuto de' Bolognesi, e con CC cavalieri che vi mandò il
            Comune di Firenze in servigio della Chiesa, e colla forza de' Malatesti da Rimino e di
            quegli da Polenta di Ravenna assediarono la città di Forlì, ma no·lla poterono
          avere.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Come messere Gianni d'Epa conte di Romagna fu sconfitto a Forlì dal
              conte da Montefeltro.</p>
          </argument>
          <p>Nel detto tempo, stando il detto messer Gianni d'Epa conte di Romagna in Faenza, e
            facea guerra alla città di Forlì, cercò trattato d'avere per tradimento la detta terra;
            il qual trattato il conte Guido da Montefeltro, che n'era signore, fece muovere e
            cercare, come quegli che n'era mastro di guerra e de' trattati, e conosceva la follia
            de' Franceschi. Alla fine, il dì di calen di maggio, gli anni di Cristo MCCLXXXII, il
            detto messer Gianni con sua gente la mattina per tempo anzi giorno venne alla città di
            Forlì, credendolasi avere; e come per lo conte da Montefeltro era ordinato, gli fu data
            l'entrata d'una porta, il quale v'entrò con parte di sua gente, e parte ne lasciò di
            fuori con ordine, che a ogni bisogno soccorressono a que' d'entro, e se caso contrario
            avenisse, si ramassassono tutta sua gente in uno campo sotto una grande quercia. I
            Franceschi ch'entrarono in Forlì corsono la terra sanza contasto niuno; e 'l conte da
            Montefeltro, che sapea tutto il trattato, con sue genti se n'uscì fuori della terra; e
            dissesi per agurio e consiglio d'uno Guido Bonatti ricopritore di tetti, che ssi facea
            astrolago, overo per altra arte, il conte da Montefeltro si reggea e davagli le mosse; e
            alla detta impresa gli diede il gonfalone, e disse: «In tale punto l'hai che, mentre se
            ne terrà pezzo, ove il porterai sarai vittorioso»; ma più tosto credo che·lle sue
            vittorie fossero per lo suo senno e maestria di guerra; e come avea ordinato, e'
            percosse a quelli di fuori ch'erano rimasi all'albero, e miseli in rotta. Quelli
            ch'entrarono dentro, credendosi avere la terra, aveano fatta la ruberia e prese le case;
            come ordinato fu per lo conte da Montefeltro, fu alla maggiore parte di loro tolti i
            freni e·lle selle de' cavagli da' cittadini; e incontanente il detto conte con parte di
            sua gente da una delle porte rientrò in Forlì e corse la terra, e parte di sua
            cavalleria e genti a piè lasciò sotto la quercia schierati, com'era l'ordine e postura
            de' Franceschi. Messer Gianni d'Epa e' suoi veggendosi così guidati, credendosi avere
            vinta la terra, si tennero morti e traditi, e chi potéo ricoverare a suo cavallo si
            fuggì della terra, e andonne all'albero di fuori credendovi trovare la loro gente; e là
            andando, erano da' loro nimici o presi o morti, e simile quegli ch'erano rimasi nella
            terra, onde i Franceschi e la gente della Chiesa ricevettono grande sconfitta e
            dannaggio, e morirvi molti buoni cavalieri franceschi e de' Latini caporali, intra gli
            altri il conte Taddeo da Montefeltro cugino del conte Guido, il quale per quistioni de'
            suoi eretaggi tenea colla Chiesa contro al detto conte Guido; e morivvi Tribaldello de'
            Manfredi ch'avea tradita Faenza, e più altri; ma il conte di Romagna, messer Gianni
            d'Epa, pure scampò con certi della detta sconfitta, e tornossi in Faenza.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Come Forlì s'arrendé alla Chiesa, e fu accordo in Romagna.</p>
          </argument>
          <p>Come papa Martino seppe la detta sconfitta di Forlì, sì mandò al conte di Romagna gente
            assai a cavallo e a piè al soldo della Chiesa, faccendo guerra a Forlì; e in questa
            istanzia, a mezzo marzo vegnente MCCLXXXII, il detto conte ebbe per tradimento la città
            di Cervia in Romagna, per XVI<hi rend="sup">M</hi> fiorini d'oro che se ne spesono per
            la Chiesa. Per la qual cosa per trattato d'accordo quegli di Forlì s'arrenderono alla
            Chiesa del mese di maggio MCCLXXXIII a patti, salvi l'avere e le persone, mandandone
            fuori il conte Guido da Montefeltro, e disfaccendosi le fortezze della terra; e quasi
            tutta Romagna fu all'ubidienza della Chiesa. E poi il detto conte da Montefeltro con sue
            masnade partito da Forlì, si ridusse nel castello di Meldola, faccendo grande guerra;
            per la qual cosa il conte di Romagna con tutte le masnade della Chiesa v'andò ad oste
            del mese di luglio, e stettervi V mesi, e no·lla potero avere. In quella stanzia
            dell'asedio di Meldola venne fatta a messer Gianni d'Epa una presta e notabile
            cavalleria, ch'egli avea in usanza ogni giorno in sulla terza, egli con poca compagnia e
            quasi disarmato, andava intorno al castello proveggendo; uno valente uomo uscito di
            Firenze, il quale era dentro, ch'avea nome Baldo da Montespertoli, sì pensò d'uccidere
            messer Gianni d'Epa, e armossi di tutte armi a cavallo, e a corsa coll'elmo in capo e
            colla lancia abassata si mosse per fedire messer Gianni, il quale s'avide della venuta
            del cavaliere, ma però non si mosse, ma attese; e come s'apressò, diede del bastone che
            portava in mano nella lancia del giostratore e levollasi da dosso, e passando oltre, il
            prese a braccia, e levollo della sella del cavallo in terra, e di sua mano col suo
            spuntone l'uccise; e così quegli che credea uccidere, da colui medesimo fu morto.
            Lasceremo de' fatti di Romagna, e direno d'altre novitadi che furono per l'universo
            mondo ne' detti tempi, che nel detto anno ne furono assai.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come il re d'Erminia con grande gente di Tarteri fu sconfitto alla
              Cammella in Soria dal soldano d'Egitto.</p>
          </argument>
          <p>Nel detto anno MCCLXXXII, lo re d'Erminia essendo andato al grande Cane de' Tartari per
            soccorso e aiuto contro a' Saracini loro nemici, li diede uno suo nipote, ch'ave' nome
            Mangodamor, con XXX<hi rend="sup">M</hi> Tarteri a cavallo, il quale venne in Soria col
            detto re d'Erminia, ove s'accozzarono co' Cristiani dinanzi alla città de Hames, detta
            oggi la Camelle, ov'era ad assedio il soldano d'Egitto con grandissimo esercito di
            Saracini. E congiunte le dette osti, grande e pericolosa battaglia fu tra l'una parte e
            l'altra; ed avendo a la prima i Cristiani co' Tartari insieme quasi la vittoria sopra i
            Saracini, il detto Mangodamor, corrotto per danari da' Saracini, usò tradimento contro
            a' Cristiani in questo modo: che quand'elli vide che' Saracini erano messi in
            isconfitta, Mangodamor capitano de' Tartari ismontò da cavallo, onde tutti i suoi
            Tartari, com'è loro usanza, ismontarono quando vidono ismontato loro signore; per la
            qual cosa il soldano, com'era ordinato, raccolse sue genti, e ricoverò il campo, e
            sconfisse i Cristiani con grandissimo danno di loro, e tutte le terre della Soria
            ch'avea perdute si riprese. Ma tornando i Tartari che scamparono di quella sconfitta ad
            Abaga gran Cane, tutti i caporali fece uccidere, e agli altri comandò che sempre
            andassono vestiti come femmine per loro dirisione, e così feciono a sua vita.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come si cominciò la guerra da' Genovesi a' Pisani.</p>
          </argument>
          <p>In questi tempi la città di Pisa era in grande e nobile stato de' grandi e possenti
            cittadini più d'Italia, e erano in accordo e unità, e manteneano grande stato, che v'era
            cittadino il giudice di Gallura, il conte Ugolino, il conte Fazio, il conte Nieri, il
            conte Anselmo; il giudice d'Alborea n'era cittadino; e ciascuno per sé tenea gran corte.
            E con molti cittadini e cavalieri affiati cavalcavano ciascuno per la terra; e per la
            loro grandezza erano signori di Sardigna, e di Corsica, e d'Elba, onde aveano
            grandissime rendite in propio e per lo Comune; e quasi dominavano il mare co·lloro legni
            e mercatantie; e oltremare nella città d'Acri erano molto grandi, e con molti parentadi
            con grandi borgesi d'Acri. Per la qual cosa avendo per più tempo dinanzi avuta gara
            co·lloro vicini Genovesi per la signoria di Sardigna, e quasi in mare gli aveano come
            femmine, e in ogni parte gli soperchiavano, e in Acri gli oltraggiarono molto i Pisani,
            e colla forza de' loro parenti borgesi d'Acri disfeciono per battaglia e per fuoco la
            ruga de' Genovesi d'Acri, e cacciargli della terra. Per la qual cosa i Genovesi
            veggendosi soperchiati, e di loro natura erano molto orgogliosi, per vendicarsi de'
            Pisani, feciono una armata di LXX galee, e del mese d'agosto, gli anni di Cristo
            MCCLXXXII, vennero sopra Porto Pisano a due miglia. I Pisani colla loro armata di LXXV
            galee uscirono di Porto per combattere co' Genovesi, i quali veggendo ch'erano più di
            loro, e la loro armata era il più de' Lombardi e Piemontani a soldo, non si vollono
            mettere alla fortuna della battaglia, ma si tornarono a Genova. I Pisani ne montarono in
            superbia, e del mese di settembre vegnente colla detta armata andarono infino nel porto
            di Genova per la condotta di messer Natta Grimaldi rubello di Genova, e saettarono nella
            città quadrella d'ariento, poi tornarono a Portovenero, e puosonsi all'isola del Tiro, e
            guastarono intorno a Portoveneri, e al golfo della Spezia; e partendosi di là per
            tornare a Pisa, essendo in alto mare, come piacque a·dDio, si levò una fortuna con vento
            a gherbino sì forte e impetuoso, che tutta isciarrò la detta armata, e parte di loro
            galee, intorno di XXIII, percosse, e ruppono alla piaggia del Viereggio e alla foce di
            Serchio, ma poche genti vi perirono, ma tornarono in Pisa chi ignudo e chi in camicia, a
            modo di sconfitta. E per tema che s'ebbe in Pisa della detta rotta, si commosse tutta la
            città, e le donne scapigliate a pianto e dolore, e ciascuna si credea avere meno chi il
            marito, e chi il padre, o figliuolo, o fratello. E questo fu grande segno del futuro
            danno de' Pisani, come innanzi per gli tempi faremo menzione. I Genovesi per l'oltraggio
            ricevuto da' Pisani si dispuosono di vendicarsi, e come valenti uomini feciono ordine di
            non navicare in legni grossi né in navi, se non in galee sottili, e di non armarle di
            niuno soldato forestiere, com'erano usati di fare, ma de' migliori e maggiori cittadini
            che vi fossono compartite per soprasaglienti per galee, e studiare alle balestra e
            galeotti di loro riviera; e per questo modo divennero prodi e sperti in mare, e
            ricoverarono loro stato, e ebbono vittoria sopra i Pisani, come innanzi al tempo faremo
            menzione. Lasceremo alquanto della incominciata guerra de' Pisani e Genovesi, e
            torneremo a la materia cominciata per lo re d'Araona al re Carlo, e parte delle seguenti
            di quella.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come il prenze figliuolo del re Carlo con molta baronia di Francia e di
              Proenza passarono per Firenze per andare sopra i Ciciliani.</p>
          </argument>
          <p>Nel detto anno MCCLXXXII, del mese d'ottobre, venne in Firenze Carlo prenze di Salerno
            e figliuolo primogenito del grande re Carlo con VI<hi rend="sup">C</hi> cavalieri, il
            quale veniva di Proenza e di Francia per mandato del suo padre per essere all'assedio di
            Messina colla sua oste, e venuto a corte di Roma al papa, siccome addietro facemmo
            menzione. In Firenze fu ricevuto il detto prenze a grande onore, e fece tre cavalieri
            della casa de' Bondelmonti; e incontanente se n'andò a corte di Roma, ov'era il re Carlo
            con sua baronia. Per simile modo passarono e vennero in Firenze, a dì XXIIII di novembre
            vegnente, il conte di Lanzone fratello del re di Francia con molti baroni e cavalieri, i
            quali il re Filippo di Francia mandava in soccorso al re Carlo. E soggiornati alquanti
            dì in Firenze, e da' Fiorentini veduti onorevolemente, se n'andaro a corte di Roma al re
            Carlo.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come lo re Carlo e lo re Piero d'Araona s'ingaggiarono di combattere
              insieme a Bordello in Guascogna per la tenza di Cicilia.</p>
          </argument>
          <p>In questi tempi essendo lo re Carlo con tutta la sua baronia a corte di Roma nella
            città di Roma, e dinanzi a papa Martino e a tutti i suoi cardinali avea fatto appello di
            tradigione contro a Piero re d'Araona, il quale gli avea tolta l'isola di Cicilia, e che
            il detto re Carlo era apparecchiato di provarlo per battaglia, il detto re Piero mandati
            suo' ambasciadori alla detta corte a contastare al detto appello, e a scusarsi di
            tradigione, e che ciò ch'avea fatto era a·llui con giusto titolo, e che di ciò era
            apparecchiato di combattere corpo a corpo col re Carlo in luogo comune; onde si prese
            concordia sotto saramento in presenza del papa di fare la detta battaglia, ciascuno de'
            detti re con C cavalieri, i migliori che sapessono scegliere, a Bordello in Guascogna,
            sotto la guardia del balio, overo siniscalco, del re d'Inghilterra, di cui era la terra;
            con patti, che quale de' detti re vincesse la detta battaglia avesse di queto l'isola di
            Cicilia con volontà della Chiesa, e quelli che fosse vinto s'intendesse per ricreduto e
            traditore per tutti i Cristiani, e mai non s'apalesasse re, dispognendosi d'ogni onore.
            Per la qual cosa il detto re Carlo si tenne molto per contento, disiderando la
            battaglia, e parendogli avere ragione; e invitarsi a·llui de' migliori cavalieri del
            mondo d'arme per essere alla detta battaglia, per parte più di V<hi rend="sup">C</hi>, e
            feciono apparecchio, la maggiore parte Franceschi e Provenzali, e alcuno altro
            baccelliere d'arme nominato, d'Alamagna, e d'Italia, e di Firenze se ne profersono
            assai. E simile al re Piero d'Araona s'invitarono molti cavalieri, i più di suo paese, e
            alquanti Spagnuoli, e alcuno Italiano di parte ghibellina, e alcuno Tedesco del
            legnaggio di Soave; e il figliuolo del re di Morrocco saracino si proferse al re
            d'Araona, e promise, se 'l volesse, di farsi Cristiano quello giorno. E partissi di
            Cicilia, e lasciòvi don Giacomo suo secondo figliuolo per re, e egli n'andò in Catalogna
            per essere a Bordello alla detta giornata. E 'l detto re Carlo lasciò Carlo prenze suo
            figliuolo alla guardia del Regno, e partissi di corte per andare a Bordello, e passò per
            Firenze a dì XIIII di marzo, nel detto anno MCCLXXXII, e da' Fiorentini fu ricevuto con
            grande onore, e fece in Firenze VIII cavalieri tra Fiorentini, e Lucchesi, e Pistolesi.
            E ciò fatto, se n'andò a Lucca, e alla piaggia di Mutrone si ricolse in XVI galee armate
            venute di Proenza, e andonne a Marsilia, e di là in Francia per esser a la detta
            battaglia ordinata a Bordello. E dissesi, e fu manifesto, che·lla maggiore cagione
            perché lo re d'Araona ingaggiò la detta battaglia, fu fatto per lui con grande senno e
            per grande sagacità di guerra, per fare partire lo re Carlo d'Italia, acciò che non
            andasse più con armata e sua oste sopra i Ciciliani, però ch'egli era povero di moneta,
            e non poderoso al soccorso e riparo de' Ciciliani contro a re Carlo e della Chiesa di
            Roma, e temea de' Ciciliani che non si volgessono per paura o per altra cagione, però
            che non gli sentiva costanti, e egli e sua gente Catalani erano ancora co·lloro
            salvatichi, come nuovo signore e nuova gente. E così il savio provedimento gli venne
            fatto.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come lo re Piero d'Araona fallì la giornata promessa a Bordello, onde
              per lo papa fu scomunicato e privato.</p>
          </argument>
          <p>Come lo re Carlo fu in Francia, sì apparecchiò sé e' suoi cavalieri d'arme e di
            cavagli, come a così alta e grande impresa si convenia, e partissi di Parigi, e co·llui
            lo re Filippo di Francia suo nipote con molta baronia, e bene con III<hi rend="sup">M</hi> cavalieri d'arme, per andare a Bordella. E quando furono presso a Bordella a una
            giornata, lo re di Francia rimase colla sua gente e baronia, e lo re Carlo con suoi C
            cavalieri andò a Bordella alla giornata promessa, la quale fu a dì XXV di giugno
            MCCLXXXIII, e in quello luogo il detto re Carlo con suoi C cavalieri comparirono alla
            giornata armati e a cavallo per fare la promessa e giurata battaglia, e tutto il giorno
            dimorarono armati in sul campo, attendendo lo re Piero d'Araona co' suoi cavalieri, il
            quale non vi venne né comparì. Ben si disse che·lla sera della giornata al tardi comparì
            sconosciuto dinanzi al siniscalco del re d'Inghilterra, per non rompere il saramento, e
            protestò com'era venuto e apparecchiato di combattere, quando il re di Francia con sua
            gente, il quale v'era presso a una giornata, ond'elli avea tema e sospetto, si partisse;
            e ciò fatto, sanza soggiornare si tornò in Araona, e il primo dì che·ssi partì cavalcò
            bene LXXXX miglia. Per la qual cosa il re Carlo si tenne forte ingannato, e lo re
            Filippo di Francia molto adontato, e tornaronsi a Parigi. E saputa la novella papa
            Martino della difalta del re Piero d'Araona, col suo collegio de' cardinali diede
            sentenzia contro al detto Piero d'Araona, sì come scomunicato, e pergiuro, e ribello, e
            occupatore delle possessioni di santa Chiesa, e sì 'l privò e dispuose del reame
            d'Araona e d'ogni altro onore, e scomunicò chiunque l'obedisse o chiamasse re. Ma il
            detto re d'Araona per leggiadria si fece intitolare «Piero d'Araona cavaliere, e padre
            di due re, e signore del mare». E il detto papa Martino fatto il detto processo, sì
            brivileggiò del detto reame d'Araona Carlo conte di Valos, secondo figliuolo del detto
            re Filippo re di Francia, e mandò in Francia uno legato cardinale a confermare il detto
            Carlo della detta elezione, e predicare croce e indulgenzia contro al detto Piero
            d'Araona e sue terre. E lo re Carlo con dispensagione del papa diede per moglie al detto
            messer Carlo di Valos la sua nipote, figliuola del prenze Carlo suo figliuolo, e in dota
            la contea d'Angiò, acciò ch'egli col padre re di Francia fossero più ferventi alla
            guerra del re d'Araona. Lasceremo alquanto de' fatti del re Carlo e di quello d'Araona,
            e torneremo a quelli di Firenze.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Come in Firenze fu diluvio d'acque e grande caro di vittuaglia.</p>
          </argument>
          <p>Negli anni di Cristo MCCLXXXII, a dì XV di dicembre, per soperchie pioggie fu
            grandissimo diluvio d'acque, e crebbono i fiumi disordinatamente, e in Firenze crebbe sì
            il fiume d'Arno, che uscito de' termini suoi allagò grande parte del sesto di San Piero
            Scheraggio, e più altre contrade della città che sono nella riva d'Arno. E in questo
            anno fu grande caro d'ogni vittuaglia, e valse lo staio del grano alla misura rasa soldi
            XIIII di soldi XXXIII il fiorino d'oro; che, acomputando la moneta e la misura, fu
            grandissimo caro.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come ne la città di Firenze si fece una nobile corte e festa, vestiti
              tutti di robe bianche.</p>
          </argument>
          <p>Nell'anno appresso MCCLXXXIII, del mese di giugno, per la festa di santo Giovanni,
            essendo la città di Firenze in felice e buono stato di riposo, e tranquillo e pacifico
            stato, e utile per li mercatanti e artefici, e massimamente per gli Guelfi che
            signoreggiavano la terra, si fece nella contrada di Santa Felicita Oltrarno, onde furono
            capo e cominciatori quegli della casa de' Rossi co·lloro vicinanze, una compagnia e
            brigata di M uomini o più, tutti vestiti di robe bianche, con uno signore detto
            dell'Amore. Per la qual brigata non s'intendea se non in giuochi, e in sollazzi, e in
            balli di donne e di cavalieri e d'altri popolani, andando per la terra con trombe e
            diversi stormenti in gioia e allegrezza, e stando in conviti insieme, in desinari e in
            cene. La qual corte durò presso a due mesi, e fu la più nobile e nominata che mai fosse
            nella città di Firenze o in Toscana; alla quale vennero di diverse parti molti gentili
            uomini di corte e giocolari, e tutti furono ricevuti e proveduti onorevolemente. E nota
            che ne' detti tempi la città di Firenze e' suoi cittadini fu nel più felice stato che
            mai fosse, e durò insino agli anni MCCLXXXIIII, che si cominciò la divisione tra 'l
            popolo e' grandi, appresso tra' Bianchi e' Neri. E ne' detti tempi avea in Firenze da
            CCC cavalieri di corredo e molte brigate di cavalieri e di donzelli, che sera e mattina
            metteano tavola con molti uomini di corte, donando per le pasque molte robe vaie; onde
            di Lombardia e di tutta Italia traeano a·fFirenze i buffoni e uomini di corte, e erano
            bene veduti, e non passava per Firenze niuno forestiere, persona nominato o d'onore, che
            a gara erano fatti invitare dalle dette brigate, e accompagnati a cavallo per la città e
            di fuori, come avesse bisogno.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Come i Genovesi feciono gran danno a' Pisani che tornavano di
            Sardigna.</p>
          </argument>
          <p>Nel detto anno e mese di giugno, vegnendo dell'isola di Sardigna V navi grosse e V
            galee armate de' Pisani, cariche di mercatantia e d'argento sardesco, i Genovesi
            avendone novelle, armarono XXV galee, onde fu amiraglio messer<gap/> di Genova. E
            andando incontro alle dette navi e galee, le scontrò sopra capo Corso, e combattendo
            co·lloro, dopo la fiera battaglia i Genovesi gli sconfissono, e presono, e menarono in
            Genova, che v'avea su più di MD Pisani, che tutti furono pregioni con altra buona gente,
            e tanta mercatantia e argento, che fu stimato di valuta di C<hi rend="sup">M</hi> libbre
            di genovini, ch'erano più di CXX<hi rend="sup">M</hi> di fiorini d'oro, onde i Pisani
            ricevettono una grande perdita e sconfitta.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Ancora de' fatti de' Pisani co' Genovesi.</p>
          </argument>
          <p>Apresso acrebbe a' Pisani, come piacque a·dDio, giudicio sopra la loro infortuna, che
            del mese d'aprile appresso, l'anno MCCLXXXIIII, mandando in Sardigna il conte Fazio loro
            grande cittadino con armata di XXX galee e una nave grossa, i Genovesi si scontrarono
            co·lloro sopra<gap/> con XXXV galee, ond'era amiraglio messer<gap/>, e combatterono con
            loro in mare, e fu aspra e dura battaglia, e molti ne furono morti e d'una parte e
            d'altra. Alla fine i Genovesi isconfissono i Pisani, e presono il detto conte Fazio con
            molti buoni cittadini di Pisa, e presono bene la metà delle dette galee, e menargli
            pregioni in Genova, onde i Pisani ricevettono grande perdita e dannaggio.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Come i Genovesi sconfissono i Pisani a la Meloria.</p>
          </argument>
          <p>Negli anni di Cristo MCCLXXXIIII, del mese di luglio, i Pisani non istanchi delle
            sconfitte avute da' Genovesi, come di sopra avemo fatta menzione, feciono loro isforzo
            per vendicarsi delle 'ngiurie ricevute da' Genovesi, e armarono, tra di loro genti e di
            soldati toscani e altri, da LXX galee, onde fu amiraglio messer Benedetto Buzacherini, e
            andarono insino nel porto di Genova, e in quello stettero, e balestrarono, com'altra
            volta aveano fatto, quadrella d'argento, e feciono grande onta e soperchio a' Genovesi,
            e presono più barche e altri legni, e rubarono e guastarono in più parti della riviera,
            e con grande pompa e romore, essendo nel porto di Genova, richiesono i Genovesi di
            battaglia. I Genovesi non ordinati né disposti alla battaglia, però ch'aveano disarmate
            le loro galee, con leggiadra e signorile risposta feciono loro iscusa, e dissono che
            perch'eglino combattessono co·lloro, e vincessongli nel loro porto e contrada, non
            avrebbono fatta loro vendetta né sarebbe loro onore, ma ch'eglino si tornassono al loro
            porto, e eglino si metterebbono in concio, e sanza indugio gli verrebbono a vedere, e
            sarebbono signori della battaglia. E così fu fatto, che' Pisani si partirono faccendo
            grandi grida, di rimprocci e schernie de' Genovesi, e tornaronsi in Pisa. I Genovesi
            sanza indugio niuno armarono CXXX tra galee e legni, e suso vi montarono tutta la buona
            gente di Genova e della riviera, ond'era amiraglio messer Uberto Doria, e del mese
            d'agosto vegnente vennero colla detta armata nel mare di Pisa. I Pisani sentendo ciò, a
            grido e a romore entrarono in galee, chi a Porto Pisano, e la podestà, e il loro
            amiraglio, e tutta la buona gente montarono in galee tra' due ponti di Pisa in Arno. E
            levando il loro istendale con grande festa, e essendo l'arcivescovo di Pisa in sul ponte
            parato con tutta la chericia per fare all'armata la sua benedizione, la mela e la croce
            ch'era in su l'antenna dello stendale cadde; onde per molti savi si recòe per mala agura
            del futuro danno. Ma però non lasciarono, ma con grande orgoglio, gridando: «Battaglia,
            battaglia!», uscirono della foce d'Arno, e accozzarsi colle galee del porto, e furono da
            LXXX tra galee e legni armati; e' Genovesi colla loro armata aspettando in alto mare,
            s'affrontarono alla battaglia co' Pisani all'isoletta, overo scoglio, il quale è sopra
            Porto Pisano, che si chiama la Meloria, e ivi fu grande e aspra battaglia, e morìvi
            molta buona gente d'una parte e d'altra di fedite, e d'anegati in mare. Alla fine, come
            piacque a·dDio, i Genovesi furono vincitori, e' Pisani furono sconfitti, e ricevettono
            infinito dammaggio di perdita di buone genti, che morti e che presi, bene XVI<hi rend="sup">M</hi> uomini, e rimasono prese XL galee de' Pisani, sanza l'altre galee
            rotte e profondate in mare; le quali galee co' pregioni menarono in Genova, e sanza
            altra pompa, se non di fare dire messe e processioni rendendo grazie a·dDio; onde furono
            molto commendati. In Pisa ebbe grande dolore e pianto, che non v'ebbe casa né famiglia
            che non vi rimanessero più uomini o morti o presi; e d'allora innanzi Pisa non ricoverò
            mai suo stato né podere. E nota come il giudicio d'Iddio rende giusti e debiti meriti e
            pene, e tutto che talora s'indugino e sieno occulti a noi. Ma in quello luogo propio ove
            i Pisani sursono e anegarono in mare i prelati e' cherici che venieno d'oltremonti a
            Roma al concilio l'anno MCCXXXVII, come addietro facemmo menzione, ivi furono sconfitti
            e morti e gittati in mare i Pisani da' Genovesi, come detto avemo. Lasceremo a·ddire
            alquanto de' Pisani, e torneremo a quello che fu ne' detti tempi della guerra di Cicilia
            dal re Carlo a quello d'Araona, ch'ancora ne surge materia.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Come Carlo prenze di Salerno fu sconfitto e preso in mare da Ruggieri
              di Loria coll'armata de' Ciciliani.</p>
          </argument>
          <p>Negli anni di Cristo MCCLXXXIIII, a dì V del mese di giugno, messer Ruggieri di Loria
            amiraglio del re d'Araona venne di Cicilia con XLV tra galee e legni armati di Ciciliani
            e Catalani nelle parti di Principato, facendo guerra e grande danno alla gente del re
            Carlo; e il sopradetto dì venne nel porto di Napoli colla detta armata gridando e
            dicendo grandi spregi del re Carlo e di sue genti, e domandando battaglia, e saettando
            nella terra. E ciò facie il detto Ruggieri di Loria per trarre il prenze e sue genti a
            battaglia, come quegli ch'era il più savio amiraglio di guerra di mare ch'allora fosse
            al mondo, e sapea per sue saettie che il re Carlo colla sua grande armata venia di
            Proenza, e già era nel mare di Pisa, sicché s'affrettava o di trarreli a battaglia, o di
            partirsi e tornare in Cicilia, acciò che il re Carlo nol sopraprendesse. Avenne, come
            piacque a·dDio, che 'l prenze figliuolo del re Carlo ch'era in Napoli con tutta la sua
            baronia, Franceschi, e Provenzali, e del Regno, veggendosi così oltraggiare da'
            Ciciliani e Catalani, a furia sanza ordine o provedimento montarono in galee, così i
            cavalieri come le genti di mare in compagnia del prenze, eziandio contro al comandamento
            spresso che il re Carlo avea fatto al figliuolo, che per niuno caso che incorresse si
            mettesse a battaglia infino alla sua venuta. E così disubidiente e male ordinato si mise
            con XXXV galee e più altri legni con tutta la sua cavalleria alla battaglia fuori del
            porto di sopra a Napoli. Ruggieri di Loria maestro di guerra percosse colle sue galee
            vigorosamente, amonendo i suoi che non intendessono a niuna caccia, ma lasciassono
            fuggire chi volesse, ma solamente attendessono alla galea dello stendale, ov'era la
            persona del prenze con molti baroni, e così fu fatto; ché come le dette armate galee si
            percossono insieme, più galee di quegli di Principato, e spezialmente quelle di
            Surrenti, sì diedono la volta e tornaronsi a Surrenti, e per simile modo feciono grande
            parte delle galee di Principato. Il prenze rimaso alla battaglia colla metà delle sue
            galee, ov'erano i baroni e' cavalieri, che di battaglia di mare s'intendeano poco, tosto
            furono isconfitti e presi con VIIII delle loro galee; e il prenze Carlo in persona con
            molta baronia furono presi e menati in Cicilia, e furono messi in pregione in Messina
            nel castello di Mattagrifone. E avenne, come fu fatta la detta sconfitta e preso il
            prenze, che quelli di Surrenti mandarono una loro galea co·lloro ambasciadori a Ruggieri
            di Loria con IIII cofani pieni di fichi fiori, i quali egli chiamavano palombole, e con
            CC agostari d'oro per presentare al detto amiraglio; e giugnendo a la galea ov'era preso
            il prenze, veggendolo riccamente armato e con molta gente intorno, credettono che fosse
            messer Ruggieri di Loria, sì gli si inginocchiarono a' piedi, e feciongli il detto
            presente, dicendo: «Messer l'amiraglio, come ti piace, da parte del tuo Comune da
            Sorrenti ilocati quissi palombola, e stipati quissi agostari per uno taglio di calze: e
            plazesse a·dDeo com'hai preso lo figlio avessi lo patre; e sacci che fuimo li primi che
            boltaimo». Il prenze Carlo con tutto il suo dammaggio cominciò a ridere, e disse
            all'amiraglio: «<foreign lang="fre">Per le san Dio, che sont bien fetable a monsignor le
              roi!</foreign>». Questo avemo messo in nota per la poca fede ch'hanno quegli del Regno
            al loro signore.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Come il re Carlo arrivò a Napoli colla sua armata, e poi s'apparecchiò
              per passare in Cicilia.</p>
          </argument>
          <p>Il giorno seguente che fu la detta sconfitta lo re Carlo arrivò a Gaeta con LV galee
            armate e con tre navi grosse cariche di baroni e cavalli e arnesi; e come intese la
            novella della sconfitta e presa del prenza suo figliuolo, fu molto cruccioso e disse:
              «<foreign lang="fre">Or fost il mort, por se qu'il a falli nostre
            mandamant!</foreign>». Ma sentendo la poca fede degli uomini del Regno, e che quegli di
            Napoli già ciancellavano, e certi corsa la terra e gridando: «Muoia il re Carlo, e viva
            Ruggieri di Loria!», incontanente si partì da Gaeta e giunse in Napoli a dì VIII di
            giugno; e come fu sopra Napoli non volle ismontare nel porto, ma di sopra al Carmino,
            con intendimento di fare mettere fuoco nella città e arderla, per lo fallo che'
            Napoletani aveano fatto di levare a romore la terra contro al re. Ma messer Gherardo da
            Parma legato cardinale con certi buoni uomini di Napoli gli vennero incontro per
            domandargli perdono e misericordia, dicendo: «Furono folli». Lo re riprese: «I savi come
            ciò aveano sofferto a' folli?». Ma per gli prieghi del legato, fatta fare giustizia di
            farne impiccare più di CL, sì perdonò alla cittade, e riformata la terra, si fece lo re
            compiere d'armare colle galee, ch'egli avea menate infino in LXXV galee, e partissi di
            Napoli a dì XXIII di giugno; l'armata mandò verso Messina, e il re Carlo n'andò per
            terra a Brandizio per accozzare l'armata ch'avea fatta apparecchiare in Puglia con
            quella di Principato per andare in Cicilia. E di Brandizio si partì lo re coll'altra
            armata a dì VII di luglio del detto anno, e acozzossi coll'armata di Principato a
            Controne in Calavra, e furono CX tra galee e uscieri armati, e con cavalieri, con molti
            altri legni grossi e sottili di carico. In questa stanzia avea in Cicilia due legati
            cardinali, messer Gherardo da Parma e messer<gap/>, i quali aveva mandati il papa a
            trattare pace, e per riavere il prenze Carlo; e stando il detto stuolo in bistento in
            attendere novelle de' detti legati, come avessero adoperato, i quali maestrevolemente
            dal re d'Araona furono tenuti in parole sanza potere fare nullo accordo acciò che 'l
            detto stuolo non ponesse in Cicilia, sì·ssi trovò la detta armata del re Carlo male
            proveduta, e con difalta di vittuaglia. Per la qual cosa lo re fu consigliato che
            convenia di necessità che tornasse a Brandizio, perché s'appressava l'autunno, e gli
            tempi contrarii a sostenere in mare sì grande armata; e ch'egli facesse disarmare, e
            riposasse sé e sue genti infino al primo tempo; e così fu fatto, onde lo re Carlo si
            diede grande dolore sì per la presura del figliuolo, e che la fortuna gli era fatta così
            aversa e contraria, e per gli più si disse che ciò fu cagione dell'avacciamento di sua
            morte, come diremo appresso.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">Come lo buono re Carlo passò di questa vita alla città di Foggia in
              Puglia.</p>
          </argument>
          <p>Lo re Carlo tornato con suo stuolo a Brandizio, sì 'l fece disarmare, e tornossi a
            Napoli per dare ordine, e fornirsi di moneta e di gente per ritornare in Cicilia al
            primo tempo. E come quegli che·lla sua sollecita mente non posava, come fu passato il
            mezzo dicembre, ritornò in Puglia per essere a Brandizio per fare avacciare il suo
            navilio. Com'egli fu a Foggia in Puglia, e come piacque a·dDio, amalò di forte malatia,
            e passò di questa vita il seguente giorno della Bifania, dì VII di gennaio, gli anni di
            Cristo MCCLXXXIIII. Ma innanzi che morisse, con grande contrizione prendendo il corpo di
            Cristo, disse con grande reverenza «<foreign lang="fre">Sire Idius, con ie croi vraimant
              che vos est mon salveur, ensi vos pri que vos aies mersi de ma arme, ensi con ie fis
              l'amproise de roiame de Sesilia plus por servir sante Egrise que per mon profit o
              altre covidise, ensi me perdones mes pecces</foreign>»; e passò poco appresso di
            questa vita; e fu recato il suo corpo a Napoli, e dopo il grande lamento fatto di sua
            morte fu soppellito all'arcivescovado di Napoli con grande onore. Di questa morte del re
            Carlo fu grande maraviglia, che il dì medesimo ch'elli passò fu piuvicato in Parigi per
            uno frate Arlotto ministro de' minori e per maestro Giandino da Carmignanola maestro
            allo Studio, e vegnendo ciò in notizia del re di Francia, mandò per loro per sapere onde
            l'aveano. Dissono che sapeano la sua natività, ch'era sotto la signoria di Saturno, e
            per gli suoi effetti erano procedute le sue esultazioni e le sue aversità: e alcuno
            disse che 'l sapeano per revelazione di spirito, che ciascuno di loro erano grandi
            astrolagi e negromanti. Quello Carlo fu il più temuto e ridottato signore, e il più
            valente d'arme e con più alti intendimenti, che niuno re che fosse nella casa di Francia
            da Carlo Magno infino a·llui, e quegli che più esaltò la Chiesa di Roma; e più avrebbe
            fatto, se non che alla fine del suo tempo la fortuna gli tornò contraria. Venne poi per
            guardiano e difenditore del Regno Ruberto conte d'Artese cugino del detto re, con molti
            cavalieri franceschi, e colla prenzessa e col figliuolo del prenze nipote del re Carlo,
            il quale per lui ebbe nome Carlo Martello, e era d'età di XII in XIII anni. Del re Carlo
            non rimase altra reda che Carlo secondo prenze di Salerno, di cui avemo fatta menzione.
            E questo Carlo era bello uomo del corpo, e grazioso, e largo, e vivendo il re Carlo suo
            padre, e poi, ebbe più figliuoli della prenzessa sua moglie figliuola e reda del re
            d'Ungaria. Il primo fu il detto Carlo Martello, che poi fu re d'Ungaria; il secondo fu
            Lois, che si rendé frate minore, e poi fu vescovo di Tolosa; il terzo fu Ruberto duca di
            Calavra; il quarto fu Filippo prenze di Taranto; il quinto fu Ramondo Berlinghieri conte
            (dovea essere) di Proenza; il sesto fu messer Gianni prenze della Morea; il settimo fu
            messer Piero conte d'Eboli.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come il prenze figliuolo del re Carlo fu condannato a morte da'
              Ciciliani, e poi per la reina Gostanza mandato in Catalogna preso.</p>
          </argument>
          <p>Nel detto anno partiti i detti cardinali legati di Cicilia, e perché nonn–aveano potuto
            fare accordo, fortemente agravarono di scomuniche, e di torre ogni benificio e grazie
            spirituali, a·re d'Araona e a' Ciciliani. Per questa cagione e per la morte de·re Carlo
            que' di Messina si mossono a·ffurore, e corsono alle pregioni dov'erano i Franceschi per
            uccidergli, e egli difendendosi, i Missinesi misono fuoco nelle pregioni, e a grande
            dolore e stento gli feciono morire. E fu bene giudicio di Dio, che l'orgoglio e superbia
            de' Franceschi usata in Cicilia fosse pulita per così disordinata e furiosa sentenzia
            de' Ciciliani, come fu a questa volta, e era suta alla rubellazione, come addietro
            facemmo menzione. Dopo questo fatto tutte le terre di Cicilia feciono sindaco con
            ordine, e congregati insieme di concordia, condannarono a morte il prenze Carlo, il
            quale aveano in pregione, e che gli fosse tagliata la testa, siccome lo re Carlo suo
            padre avea fatto a Curradino. Ma come piacque a·dDio, la reina Gostanza moglie del re
            Piero d'Araona, la quale allora era in Cicilia, considerando il periglio ch'al suo
            marito e a' suoi figliuoli poteva avenire della morte del prenze Carlo, prese più sano
            consiglio, e disse a' sindachi delle dette terre che nonn–era convenevole che·lla loro
            sentenzia procedesse sanza la volontà del re Piero loro signore, ma le parea che 'l
            prenze si mandasse a·llui in Catalogna, e egli come signore ne facesse a·ssua volontà; e
            così fu preso, e poi fatto. Lasceremo di questa materia, e torneremo a' fatti di
            Firenze.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Come in Firenze fu grande diluvio d'acqua, e rovinò parte del poggio
              de' Magnoli.</p>
          </argument>
          <p>Negli anni di Cristo MCCLXXXIIII, il dì di domenica d'ulivo a dì II d'aprile, in
            Firenze ebbe grandissimo diluvio d'acque e di piova sì disordinatamente, che 'l fiume
            d'Arno crebbe sì disordinatamente, ch'allagò molta della città presso alle sue rive; e
            per la detta acquazzone il poggio che·ssi chiamava de' Magnoli di sotto a San Giorgio e
            di sopra a Santa Lucia si commosse a ruina, e venne rovinando infino in Arno, e fece
            cadere e guastare più di L case ch'erano sopra il detto poggio, e in su la via di Santa
            Lucia lungo l'Arno, e morìvi gente assai.</p>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come i Fiorentini con Genovesi e con Toscani feciono lega sopra i
              Pisani, onde i Ghibellini furono cacciati di Pisa.</p>
          </argument>
          <p>Nel detto anno, del mese di settembre, i Fiorentini feciono lega e compagnia con
            saramento co' Lucchesi, e' Sanesi, e' Pistolesi, e' Pratesi, e' Volterrani, e San
            Gimignano, e Colle, insieme co' Genovesi, sopra la città di Pisa a·ffare guerra; i
            Fiorentini co' detti Toscani per terra, e' Genovesi per mare. E' Fiorentini ch'erano in
            Pisa se ne partirono a dì X di novembre, per comandamento del Comune di Firenze; e
            mandarono i Fiorentini dalla parte di Volterra VI<hi rend="sup">C</hi> cavalieri a·ffare
            guerra a' Pisani, e così mandarono tutte l'altre terre della lega secondo la loro
            taglia. E in Valdera feciono grande guerra, e presono molte castella di quelle de'
            Pisani, e ordinarono d'assediare Pisa alla primavera vegnente per mare e per terra. Per
            la qual cagione il conte Ugolino de' Gherardeschi, ch'era il maggiore cittadino di Pisa,
            cercò trattato d'accordo co' Fiorentini e' Sanesi e gli altri Toscani di cacciare i
            Ghibellini di Pisa, e farne signori i Guelfi, acciò che·ll'oste ordinata della taglia
            detta che si dovea fare sopra Pisa non procedesse; e così fu fatto. E dissesi in Firenze
            che 'l detto conte Ugolino presentando a certi caporali cittadini di Firenze vino di
            vernaccia in certi fiaschi, che vi mandò dentro col vino fiorini d'oro, acciò che
            assentissono al detto accordo sanza la richiesta de' Genovesi e de' Lucchesi; e ciò
            ordinato, del mese di gennaio vegnente il detto conte Ugolino cacciò di Pisa i
            Ghibellini, e fecene signore sé co' Guelfi. Ma al detto accordo non furono richiesti i
            Genovesi, e' Lucchesi nol vollono assentire, onde i Genovesi e' Lucchesi si tennero
            gravati e ingannati da' Fiorentini e dagli altri Toscani della taglia; e non lasciarono
            però di venire sopra Pisa, com'era ordinato, i Genovesi per mare con LXX galee armate,
            e' Lucchesi ad oste per terra, e guastarono e disfeciono Porto Pisano; e' Lucchesi dalla
            loro parte presono più castella. E di certo se' Fiorentini avessono attenuta la
            'mpromessa, la città di Pisa sarebbe stata presa, e disfatta, e recata a borghi, com'era
            ordinato. Ma i Fiorentini ordinarono che' Sanesi mandassono i loro cavalieri alla
            guardia de' Guelfi di Pisa, e perciò fu difesa; onde i Fiorentini furono molto ripresi
            da' Genovesi e Lucchesi per lo rompere che feciono di loro promessa e saramento per
            scampare Pisa; ma ebbonne il merito e il guidardone da' Pisani ch'a·cciò si convenia,
            siccome innanzi per gli tempi faremo menzione; onde i Fiorentini n'ebbono poi più volte
            pentimento per la 'ngratitudine e superbia de' Pisani.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come i Fiorentini cominciarono a fondare le porte per fare le nuove
              mura alla cittade.</p>
          </argument>
          <p>Nel detto anno, del mese di febbraio, essendo i Fiorentini in buono e pacefico stato, e
            la città cresciuta di popolo e di grandi borghi, sì ordinarono di crescere il circuito
            della città, e cominciarsi a fondare le nuove porte, ove poi conseguirono le nuove mura,
            cioè quella di Santa Candida di là di Santo Ambruogio, e quella di San Gallo in sul
            Mugnone e quella del Prato d'Ognisanti, e quella d'incontro a le Donne che·ssi dicono di
            Faenza ancora in sul Mugnone; il quale fiumicello di Mugnone alquanto dinanzi era
            adirizzato, che prima correa avolto per Cafaggio e presso alle seconde cerchie della
            città, faccendo molesto assai alla città quando crescea, e fecionvi su i ponti dinanzi
            alle dette porte, e rimase il lavoro di quelle innanzi che fossono a l'arcora, per la
            novella che venne in Firenze che 'l prenze Carlo era stato sconfitto in mare da Ruggieri
            di Loria e da' Ciciliani. E in questi tempi si fece per lo Comune di Firenze la loggia
            sopra la piazza d'Orto Sammichele, ove si vende il grano, e lastricossi e amattonossi
            intorno, la quale allora fu molto ricca e bella opera e utile. E nel detto anno si
            cominciò a rinnovare la Badia di Firenze, e fecesi il coro e le cappelle che vengono in
            su la via del palagio e 'l tetto; che prima era la Badia più addietro, piccola, e
            disorrevole in sì fatto luogo della cittade.</p>
        </div2>
        <div2 type="capitolo">
          <head>C</head>
          <argument>
            <p rend="italic">Delle grandi novitadi che furono tra' Tarteri dal Turigi.</p>
          </argument>
          <p>Nel detto anno MCCLXXXIIII Tangodar fratello d'Abaga Cane signore de' Tarteri dal
            Torigi e di Persia, il quale da giovane fu Cristiano battezzato e chiamato Niccola,
            com'egli ebbe la signoria, si fece Saracino e rinnegato, e fecesi chiamare Mahomet, e
            grande persecuzione fece a' Cristiani in due anni ch'egli regnò in signoria. Alla fine
            Argon suo nipote e padre che fu di Casano, onde innanzi faremo al suo tempo menzione, si
            rubellò da·llui, e gli tolse il regno e la vita. Questo Argon fu figliuolo d'Abaga Cane,
            e fu grande amico de' Cristiani e nimico de' Saracini, e fece rifare tutte le chiese de'
            Cristiani che Maomet suo zio avea fatte distruggere in suo regno, e gli Cristiani rimise
            in istato, e gli tempii de' Saracini fece distruggere e abbattere, e tutti i Saracini
            cacciare di suo paese, e fu uno savio e valoroso signore in arme.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Come i Saracini presono e distrussono Margatto in Soria.</p>
          </argument>
          <p>Negli anni di Cristo MCCLXXXV, del mese di maggio, i Saracini col soldano d'Egitto
            vennono ad oste a la terra di Margatto in Soria, la quale era della magione dello
            Spedale di Santo Giovanni, e era molto fortissimo, e quello con cave misono grande parte
            in puntelli, e sicurarono i capitani d'entro che venissono a vedere com'era puntellato;
            per la qual cosa i Cristiani che v'erano dentro, veggendo che non si poteano tenere,
            s'arrenderono, salve le persone; e il castello rimase a' Saracini. Lascereno delle
            novità d'oltremare, e torneremo a dire della grande impresa che·llo re di Francia fece
            sopra lo re d'Araona.</p>
        </div2>
        <div2 type="capitolo">
          <head>CII</head>
          <argument>
            <p rend="italic">Come il re Filippo di Francia andòe con grande esercito sopra lo re
              Piero d'Araona.</p>
          </argument>
          <p>Negli anni di Cristo MCCLXXXIIII, a mezza quaresima, vegnente l'ottantacinque, lo re
            Filippo di Francia figliuolo di san Luis, avendo grande animo contro a Piero d'Araona
            per la nimistà presa contro a·llui per lo re Carlo, e a·ppetizione del papa e della
            Chiesa di Roma, abbiendo raunata grande oste in tolosana di più di XX<hi rend="sup">M</hi> cavalieri e più di LXXX<hi rend="sup">M</hi> di pedoni di croce segnati, che
            Franceschi, Provenzali, e della Magna, e altre genti, e raunato infinito tesoro, si
            partì di Francia con Filippo e Carlo suoi figliuoli, e con messer Cervagio, detto Gian
            Coletto, cardinale e legato del papa, e andonne a Nerbona per passare in Catalogna per
            prendere il reame d'Araona, onde Carlo suo secondo figliuolo era privileggiato dalla
            Chiesa di Roma, e per mare avea armate in Proenza CXX tra galee e altri legni; e
            trovossi con Giacomo re di Maiolica fratello e nimico del re Piero d'Araona, però
            ch'egli gli avea fatta torre l'isola di Maiolica ad Anfus suo primogenito figliuolo, e
            coronatolne re il detto Anfus; e del mese di maggio MCCLXXXV si partì il detto esercito
            di nerbonese, e andarne a Perpignano per le terre del detto re di Maiolica; e trovando
            nella contea di Rossiglione la città di Ianne, la qual s'era rubellata al re di Maiolica
            e teneasi per lo re d'Araona, il re di Francia vi puose l'assedio; e per forza
            combattendo l'ebbe, e uccisono uomini, femmine, e fanciulli, che non ne rimase altro che
            'l bastardo di Rossiglione con pochi, il quale s'arrendé in uno campanile; e poi che 'l
            re l'ebbe presa, la fece tutta distruggere; e ciò fatto, si partì del paese e andonne co
            l'oste infino a piè delle montagne dette Pirre altissime molto, le quali sono alle
            confini della Catalogna. Lo re Piero d'Araona sentendosi venire adosso sì fatto
            esercito, si provide di non mettersi a battaglia campale, però che·lla sua forza era
            niente apo quella del re di Francia; ma di stare alle difese, e guardare i passi; e
            aveva fornito e afforzato il passo delle Schiuse, onde si valicavano le dette montagne
            di gente d'arme; e egli in persona v'era alla guardia a tende e a padiglioni per non
            lasciare passare l'oste del re di Francia. E a quella contesa stette l'oste de'
            Franceschi più dì, che in nulla guisa poteano passare; alla fine il re di Francia per
            consiglio del bastardo di Rossiglione fece armare tutta la sua gente, e fece vista di
            combattere il detto passo. E una mattina molto per tempo il detto re con parte di sua
            gente, alla guida del detto bastardo, tennero per altro camino su per le montagne,
            lasciando il più di sua oste e tutti i suoi arnesi incontro al passo delle Schiuse, e
            tennero per aspre e diverse vie piene di spine e di pietre, le quali erano impossibili a
            potersi fare per gente umana, e onde Piero d'Araona non si prendea guardia; ma alla fine
            con grande affanno, e perdendo e guastando molti di loro cavagli, furono di sopra alla
            detta montagna. Piero d'Araona veggendo che 'l re di Francia gli era al di sopra del
            passo, abbandonò la speranza di quello, e partissi con tutta sua gente, lasciando le
            tende e gli arnesi, e tornossi adietro in sue terre, e lasciò il detto passo. Allora
            tutta la gente ch'era rimasa a piè del passo nel campo del re di Francia con loro
            somieri e arnesi e bestiame passarono per lo detto passo sanza contrario niuno, e
            vennero là dov'era il re di Francia, la quale oste stette in su le montagne tre giorni
            con grande difalta di vittuaglia. Poi lo re con tutta sua oste scese delle montagne nel
            piano di Catalogna, e prese e ebbe al suo comandamento Pietralata, e Fighiera, e molte
            terre del contado d'Ampuri; e 'l navilio e l'armata sua, ch'era a l'Agua Morta in
            Proenza carichi di vittuaglia e d'arnesi da oste, fece venire per mare al porto di
            Roses. E lo re con sua oste si puose ad assedio alla città di Girona, la quale era molto
            forte e ben guernita, e eravi dentro per guardia e capitano messer Ramondo signore di
            Cardona con buona compagnia. E vegnendo l'oste de' Franceschi, misono fuoco nel borgo
            acciò che·lla terra fosse più forte, e molto danneggiavano l'oste de' Franceschi e
            difendeano la terra. Ma lo re di Francia giurò di mai non partirsi, ch'egli avrebbe la
            terra. Ma stando al detto assedio, l'oste del re di Francia cominciò molto a scemare per
            cagione del lungo dimoro del campo in uno luogo fermo; per la molta ordura e carogna di
            bestie morte, per lo grande caldo v'apparìo diversa quantità di mosche e di tafani, i
            quali pareano avelenati, e pugnendo, e uomini e bestie ne morivano; e crebbe tanto la
            pestilenzia, che·ssi corruppe l'aria, e molta gente morieno nell'oste, onde al re di
            Francia, e al suo consiglio, e a tutta l'oste molto era grave, e volentieri vorrebbe lo
            re essere sofferto del suo saramento.</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Come lo re d'Araona fu sconfitto e fedito da' Franeschi, della quale
              fedita poi morìo.</p>
          </argument>
          <p>Istando lo re di Francia all'assedio di Gironda, la vittuaglia e fornimento dell'oste
            gli venia dal suo navilio dal porto di Roses, presso all'oste a IIII miglia. Lo re Piero
            d'Araona con sua gente impediva quanto potea la scorta che conducea la vittuaglia, e
            convenia che e' Franceschi la guidassono con molta gente e con grande fatica. Avenne
            che·lla vilia di santa Maria d'agosto lo re d'Araona s'era messo in aguato con V<hi rend="sup">C</hi> de' migliori de' suoi cavalieri e con MM mugaveri a piè per impedire
            la scorta del re di Francia, e ancora si dicea che in quella scorta venia la paga della
            gente del re di Francia, e però lo re d'Araona in persona si mise nell'aguato: fu
            rapportato per una spia a messer Raul di Rasi e a messer Gian d'Ericorte conastabole e
            maliscalco dell'oste del re di Francia. I detti ebboro loro consiglio, e co' migliori
            cavalieri dell'oste, per andare a combattere col detto aguato, e ragionando d'andarvi
            grossi di gente, erano certi che 'l re d'Araona né sua gente non uscirebbono a
            battaglia, com'altre volte non avea fatto se non a suo vantaggio. Ma disse messer Raul
            di Rois valente cavaliere: «Se noi volemo essere valenti uomini, e trarrelo a battaglia,
            andianvi con poca gente, sì che gli paia avere buono mercato di noi». E così fu fatto;
            ch'eglino presono il conte della Marcia e de' più eletti baroni e baccellieri d'arme che
            fossono in tutta l'oste, infino in quantità di III<hi rend="sup">C</hi> cavalieri sanza
            più, e misonsi contro l'aguato. Lo re d'Araona veggendo che non erano maggior quantità,
            e egli avea gente troppa più di loro, lasciando i pedoni s'affrettò di fedire co' suoi
            cavalieri, e si mise alla battaglia, la quale fu dura e aspra, sì come di tanti eletti e
            provati cavalieri. Alla fine, come piacque a·dDio, i Franceschi sconfissono il re
            d'Araona, e egli fu fedito duramente nel viso d'una lancia, e fu ritenuto e preso per le
            redine di suo cavallo. Il detto re con tutta la fedita ch'avea, fu accorto, e colla
            spada tagliò le redine al suo cavallo, e diegli degli sproni, e uscì della pressa, e
            fuggì con sua gente; alla quale battaglia rimasono morti da C buoni cavalieri araonesi e
            catalani, e molti fediti. Lo te Piero tornato a Villafranca, non abbiendo buona cura
            della sua fedita, e per alcuno si disse ch'egli giacque carnalmente con una donna non
            essendo salda né guerita la piaga, onde poco appresso ne morìo, a dì VIIII del mese di
            novembre, gli anni di Cristo MCCLXXXV, e fu soppellito in Barzellona nobilemente. Ma
            innanzi ch'egli morisse raquistò Gironda, come appresso faremo menzione, e fece suo
            testamento, e lasciò che l'isola di Maiolica fosse renduta al re Giamo suo fratello, e
            lasciò re d'Araona Nanfus suo primogenito figliuolo, e Giacomo suo secondo figliuolo re
            di Cicilia, con tutto che 'l detto Nanfus vivette poco, e succedette il reame al suo
            fratello re Giamo. Il sopradetto Piero re d'Araona fu valente signore e pro' in arme, e
            bene aventuroso e savio, e ridottalo da' Cristiani, e da' Saracini altrettanto o più,
            come nullo che regnasse al suo tempo.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come lo re di Francia ebbe la città di Gironda, e come la sua armata fu
              sconfitta in mare.</p>
          </argument>
          <p>Come lo re d'Araona fu sconfitto per lo modo detto di sopra, il re di Francia ebbe
            grande allegrezza, e misesi forte a strignere la città di Gironda, la quale sentendo
            come lo re d'Araona loro signore era stato sconfitto e fedito a morte, e essendo in
            grande stretta di vittuaglia, che non era loro rimaso a vivere che per tre giorni, sì
            s'arrenderono al re di Francia, salve le persone e ciò che nne potessono trarre, e così
            fu fatto; e lo re fece fornire Gironda di vittuaglia e di sua gente. In questa stanzia
            lo re di Francia prese suo consiglio di tornare a vernare in tolosana, e parte di suo
            navilio s'era partito dal porto di Roses in Catalogna e tornato in Proenza. Avenne che
            in quegli giorni era venuto di Cicilia in Catalogna Ruggieri di Loria ammiraglio del re
            d'Araona con XLV galee armate in aiuto di suo signore; sentendo che 'l navilio del re di
            Francia era nel porto di Roses, e assai scemato e straccato, sì l'asaliro colle sue
            galee e coll'aiuto di quegli della terra che·ssi rubellarono al re di Francia e tennono
            co' Ciciliani, sì furono sconfitti e presi i Franceschi, e fu arso gran parte del
            navilio del re di Francia, e fu preso l'amiraglio, ch'avea nome messer Inghirramo di
            Baliuolo. E alla detta battaglia del porto di Roses venne al soccorso dell'oste del re
            di Francia il suo maliscalco con grande gente a piede e a cavallo; ma poco e niente
            poterono adoperare alla difensione del loro navilio ch'era in mare, ma veggendolo preso,
            misono fuoco nella terra del porto di Roses, e si tornarono all'oste del re di
          Francia.</p>
        </div2>
        <div2 type="capitolo">
          <head>CV</head>
          <argument>
            <p rend="italic">Come il re di Francia si partì d'Araona, e morì a Perpignano.</p>
          </argument>
          <p>Lo re Filippo di Francia veggendosi la fortuna così mutata e contraria, e preso e arso
            il suo navilio che gli portava la vittuaglia a l'oste, sì si diede molta maninconia e
            dolore, per la quale amalò forte di febbre e di flusso, onde i suoi baroni presono per
            consiglio di partirsi e tornare in tolosana, e per nicessità il conveniva loro fare per
            la difalta della vittuaglia, e del tempo contrario dell'autunno, e per la malatia del
            loro re. E così si partirono intorno le calen di ottobre, recandone lo re malato in
            bara, e con poca ordine sciarrati, e chi meglio e più tosto potea camminare; onde
            passando il forte passo delle Schiuse delle grandi montagne Phyris, i Raonesi e'
            Catalani ch'erano al passo vollono impedire la bara dove il re di Francia era malato.
            Veggendo ciò i Franceschi, come disperati si misono alla battaglia contro a quegli
            ch'erano al passo, per non lasciare prendere il corpo del re, e per forza d'arme gli
            ruppono e sconfissono, e cacciarono del passo; ma molta gente minuta a piè de'
            Franceschi furono presi e morti, e molti somieri, arnesi, e cavagli straccati e presi
            per gli Catalani e Raonesi. E poco appresso la partita del re di Francia e di sua oste
            il re d'Araona riebbe Gironda a patti. E giunta l'oste del re di Francia a modo di
            sconfitta a Perpignano, come piacque a·dDio, il re Filippo di Francia passò di questa
            vita a dì VI d'ottobre, gli anni di Cristo MCCLXXXV, ed in Perpignano la reina Maria sua
            moglie con sua compagnia feciono grande corrotto e dolore. E poi Filippo e Carlo suoi
            figliuoli feciono recare il corpo a Parigi, e fu soppellito a San Donis co' suoi
            anticessori a grande onore. Questa impresa d'Araona fue colla maggiore perdita di gente,
            e consumazione di cavagli e di tesoro, che quasi mai per gli tempi passati avesse avuto
            il reame di Francia; che poi lo re appresso il detto Filippo e gli più de' baroni sempre
            furono in debito e male agiati di moneta. E appresso la morte del re Filippo di Francia
            fu fatto re di Francia il re Filippo il Bello suo maggiore figliuolo, e coronato a re
            alla città di Riens colla reina Giovanna di Navarra sua moglie il giorno della Pifania
            appresso. E nota che in uno anno o poco più, come piacque a·dDio, morirono IIII così
            grandi signori de' Cristiani, come fu papa Martino, e il buono Carlo re di Cicilia e di
            Puglia, e il valente Piero re d'Araona, e il possente Filippo re di Francia, di cui
            avemo fatta menzione. Questo re Filippo fu signore di gran cuore, e in sua vita fece
            grandi imprese, prima quando andò sopra lo re di Spagna, e poi sopra lo conte di Fusci,
            e poi sopra il re d'Araona, con più potenzia che mai suo anticessoro avesse fatto.
            Lasceremo a dire de' fatti d'oltremonti, ch'assai ne avemo detto a questa volta, e
            torneremo a dire de' fatti della nostra Italia avenuti ne' detti tempi.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Della morte di papa Martino quarto, e come fu fatto papa Onorio de'
              Savelli di Roma.</p>
          </argument>
          <p>Negli anni di Cristo passati MCCLXXXV, a dì XXIIII di marzo, morì papa Martino in
            Perugia, e là fu soppellito onorevolemente. Questi fu buono uomo e molto favorevole per
            santa Chiesa a quelli della casa di Francia, perché era natio dal Torso in Torena di
            Francia. E poi la domenica appresso, primo dì d'aprile, gli anni di Cristo MCCLXXXVI, fu
            eletto e fatto papa Onorio quarto della casa de' Savelli gentili uomini di Roma, e
            vivette nel papato II anni e II dì, e quello che fu al suo papato ne faremo menzione
            appresso per gli tempi.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come certo navilio de Genovesi furono presi da' Pisani.</p>
          </argument>
          <p>Nel detto anno MCCLXXXV, del mese di novembre, i Pisani presono V navi grosse de'
            Genovesi e più altri legni di Catalani e Ciciliani, i quali veniano di Romania e di
            Cicilia, e per fortuna di tempo, per forza del vento a scilocco, fuggirono in Porto
            Pisano, non possendolo schifare, e parte ne ruppono, e' Pisani vi trassono da Pisa a
            cavallo e a piè, e presono il detto navilio; onde i Genovesi ricevettono danno di valuta
            di L<hi rend="sup">M</hi> fiorini d'oro, e gli uomini rimasono pregioni, e' legni de'
            Catalani e Ciciliani furono mendi per li Pisani.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Come il conte Guido da Montefeltro signore in Romagna s'arrendé alla
              Chiesa di Roma.</p>
          </argument>
          <p>Negli anni di Cristo MCCLXXXV, essendo papa Onorio quarto de' Savelli di Roma, il conte
            Guido da Montefeltro, il quale più tempo avea tenuta occupata la provincia di Romagna,
            sì come tiranno contro alla Chiesa di Roma in parte ghibellina, ove grandissimo
            spargimento di sangue era fatto, come in parte è fatta menzione adietro, e innumerabile
            spoglio di moneta per la Chiesa di Roma, e per gli Fiorentini e Bolognesi in servigio
            della Chiesa, e già perduta per lo detto conte da Montefeltro la città di Faenza e
            quella di Cervia, e rendute alle comandamenta della Chiesa, il detto conte Guido con
            patti ordinati venne a' comandamenti del detto papa, il quale gli perdonò, e mandollo a'
            confini in Piemonte, e tenne due suoi figliuoli per stadichi, e riformò tutta Romagna
            alla ubbidienza di santa Chiesa, e mandovvi il papa per conte messer Guiglielmo Durante
            di Proenza.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">Come papa Onorio mutò l'abito a' frati carmelliti.</p>
          </argument>
          <p>Al tempo del detto papa Onorio de' Savelli, portando i frati del Carmino uno abito, il
            quale secondo religiosi pareva molto disonesto, ciò era la cappa di sopra acerchiata con
            larghe doghe bianche e bigie, dicendo che quello era l'abito di santo Elia profeta, il
            quale stava nel Monte Carmelio in Soria, il detto papa Onorio il fece per più onestà
            mutare, e fare la cappa tutta bigia. Per la quale mutazione si dice che 'l soldano de'
            Saracini che allora era, il quale (tutto che quelli frati eremita ch'erano di quello
            ordine, che stavano nel Monte Carmelio, fossono Cristiani) gli aveva in reverenzia per
            onore di santo Elia profeta, ch'era stato capo di quello luogo e di quello ordine, dapoi
            che mutarono l'abito, per dispetto del papa e de' cristiani gli fece cacciare del Monte
            Carmelio, e abitarlo per Saracini.</p>
        </div2>
        <div2 type="capitolo">
          <head>CX</head>
          <argument>
            <p rend="italic">Come il vescovo d'Arezzo fece rubellare il Poggio a Santa Cecilia nel
              contado di Siena, e come si racquistò.</p>
          </argument>
          <p>Nel detto anno, all'uscita del mese d'ottobre, messer Guiglielmino degli Ubertini di
            Valdarno, che allora era vescovo d'Arezzo, e era più uomo d'arme che a onestà di
            chericia, per suo inducimento mandando V<hi rend="sup">C</hi> fanti ghibellini del
            contado di Firenze e d'Arezzo e di Siena, fece rubellare incontro a' Sanesi uno forte
            castello del contado di Siena, che si chiamava Poggio Santa Cecilia, per fare guerra a'
            Sanesi, onde grande turbazione fu a tutta parte guelfa di Toscana, però ch'era in parte
            da fare molta guerra. Per la qual cosa il Comune di Siena colla forza de' Fiorentini,
            che vi cavalcò molta buona gente cittadini di Firenze, e la taglia de' Guelfi di
            Toscana, ond'era capitano il conte Guido di Monforte, v'andarono ad oste, faccendovi
            gittare dentro molti difici, e durovvi l'assedio più di V mesi. E raunando il detto
            vescovo sua oste di tutta parte ghibellina di Toscana per levare il detto assedio, non
            ebbe podere, però che·lla parte de' Guelfi erano più possenti; per la qual cosa quegli
            del castello avendo perduta la speranza del soccorso, n'uscirono la notte di sabato
            d'ulivo del mese d'aprile, e molti ne furono morti e presi, e quegli che furono menati
            in Siena, furono chi impiccato e chi tagliato il capo, e 'l castello fu tutto disfatto
            insino alle fondamenta.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come in Italia ebbe grande carestia di vittuaglia.</p>
          </argument>
          <p>Nell'anno MCCLXXXVI, spezialmente del mese d'aprile e di maggio, fu grande caro di
            vittuaglia in tutta Italia, e valse in Firenze lo staio del grano alla misura rasa soldi
            XVIII di soldi XXXV il fiorino dell'oro.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come messer Prezzivalle dal Fiesco venne in Toscana per vicario
              d'imperio.</p>
          </argument>
          <p>Nel detto anno aconsentìo papa Onorio che messer Prezzivalle dal Fiesco de' conti
            da·lLavagna di Genova fosse vicario d'imperio, e andò in Alamagna, e fecesi confermare
            al re Ridolfo, il quale era eletto re de' Romani, e venne il detto vicario in Toscana
            per raquistare le ragioni dello 'mperio. Fu in Firenze in casa i Mozzi, e richiese i
            Fiorentini, e' Sanesi, e' Lucchesi, e' Pistolesi, e l'altre terre e baroni di parte
            guelfa di Toscana che giurassono le comandamenta dello 'mperio, i quali non vollono
            ubbidire né giurare; per la qual cosa il detto vicario si partì di Firenze in discordia,
            e condannòe i Fiorentini in LX<hi rend="sup">M</hi> marchi d'ariento, e consequente per
            rata tutte le terre guelfe che nol vollono ubbidire, e poi n'andò in Arezzo, e fece
            isbandire i Fiorentini in avere e in persona, e per simile modo tutte l'altre terre
            disubidienti. Ma istando in Arezzo, e non avendo séguito, però che i Guelfi nol voleano
            ubbidire per non rassultare lo 'mperio, e' Ghibellini l'aveano a sospetto perch'era di
            progenia e nazione stati Guelfi, e però si tornò al re Ridolfo in Alamagna con suo poco
            onore.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come morìo papa Onorio de' Savelli.</p>
          </argument>
          <p>Negli anni di Cristo MCCLXXXVII, a dì III d'aprile, morìo papa Onorio in Roma, e là fu
            soppellito a grande onore nella chiesa di Santo<gap/> Questi sostenne anzi parte
            ghibellina che guelfa, e poco aiuto o niente diede all'erede del re Carlo alla guerra di
            Cicilia, onde montò molto lo stato e podere del re Giamo d'Araona, che se ne avea fatto
            coronare re, e tutta parte ghibellina d'Italia, come innanzi faremo menzione.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">Come in Firenze ebbe certa novitade in questo tempo.</p>
          </argument>
          <p>Nel detto anno, essendo podestà di Firenze messer Matteo da Fogliano di Reggio, avendo
            preso e condannato nella testa per micidio fatto uno grande guerriere e caporale,
            ch'avea nome Totto de' Mazzinghi da Campi, e andando alla giustizia, messer Corso de'
            Donati con suo seguito il volle torre alla famiglia per forza; per la qual cosa la detta
            podestà fece sonare la campana a martello; onde s'armarono e trassono al palagio tutta
            la buona gente di Firenze, chi a cavallo e chi a piè, gridando: «<foreign lang="lat">Iustizia, iustizia!</foreign>». Per la qual cosa la detta podestà aseguì il suo
            processo, e dove al detto Totto dovea essere tagliata la testa, il fece strascinare per
            la terra, e poi impiccare per la gola, e condannò in moneta coloro ch'aveano cominciato
            il romore e impedita la giustizia.</p>
        </div2>
        <div2 type="capitolo">
          <head>CXV</head>
          <argument>
            <p rend="italic">Come furono cacciati i Guelfi d'Arezzo, onde si cominciò la guerra tra'
              Fiorentini e gli Aretini.</p>
          </argument>
          <p>Nel detto anno, del mese di giugno, vacante la Chiesa, e la parte ghibellina presa
            molta baldanza in Toscana perché non v'era papa, essendo nella città d'Arezzo alquanto
            tempo dinanzi creato popolo, e fatto uno caporale che chiamavano il priore del popolo,
            il quale perseguitava molto i grandi e possenti, per la qual cosa messer Rinaldo de'
            Bostoli cogli altri Guelfi si legarono con messer Tarlato e cogli altri grandi
            Ghibellini per abbattere il detto popolo. E così feciono, e presono il detto priore, e
            feciongli cavare gli occhi; per la qual cosa rimasono signori i grandi guelfi e
            ghibellini; ma i Ghibellini tradirono i Guelfi e gl'ingannarono per rimanere signori, e
            ordinarono col vescovo d'Arezzo che facesse sua raunata di gente ghibellina di fuori
            d'Arezzo, e così fece col podere di Bonconte da Montefeltro, e de' Pazzi di Valdarno, e
            Ubertini; e usciti' Ghibellini di Firenze, una notte vennero ad Arezzo, non prendendosi
            guardia i Guelfi, e per tradimento essendoli data una porta d'Arezzo, entrarono nella
            città, e cacciaronne fuori la parte guelfa, e fecesene fare signore. Per la quale
            mutazione e novità in Firenze n'ebbe grande paura e gelosia. Gli usciti guelfi cacciati
            d'Arezzo presono il castello di Rondine e il Monte San Savino, e feciono lega co'
            Fiorentini e coll'altre terre guelfe di Toscana, i quali dierono loro i cavalieri della
            taglia, ch'erano V<hi rend="sup">C</hi>, perché facessono guerra agli Aretini, e per la
            detta cagione si cominciò la guerra tra gli Aretini e' Fiorentini. E in questo tempo,
            com'era ordinato per gli Ghibellini, tornò messere Prezzivalle del Fiesco, vicario dello
            imperio d'Alamagna, in Arezzo con alquanta gente ch'ebbe dal re Ridolfo, e là fece capo
            con tutti i Ghibellini di Toscana, faccendo guerra a' Fiorentini e a' Sanesi. E del mese
            di febbraio vegnente cavalcò la gente ch'era in Arezzo, intorno di cinquecento cavalieri
            e pedoni assai, in sul contado di Firenze, e intorno a Monteguarchi arsono case e
            capanne, e levarono preda, né già per loro cavalcata non uscirono le masnade de'
            Fiorentini di Monteguarchi né di San Savino, onde gli Aretini si tornarono in Arezzo
            sani e salvi; ma poco appresso, faccendo i Ghibellini d'Arezzo loro cavalcata alla città
            di Chiusi, ne cacciarono la parte guelfa, e feciono i Chiusini lega co·lloro contro a'
            Sanesi e Montepulciano.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">D'uno grande fuoco che s'accese in Firenze.</p>
          </argument>
          <p>Nel detto anno MCCLXXXVII, del mese di<gap/>, di notte s'apprese il fuoco in Firenze
            nel palagio de' Cerretani dalla porta del vescovo, e arse il detto palagio, e più case
            d'intorno, con grande danno di loro e de' vicini, e morivi una balia con uno fanciullo;
            che poi ch'ella ne fu fuori si ricordò di suoi danari ch'avea lasciati in una cassetta,
            e per covidigia vi tornò, onde rimase nel fuoco. Di questa vile ricordanza avemo fatta
            memoria per esemplo della folle avarizia delle femmine. Lasceremo de' fatti di Firenze,
            e torneremo alquanto a contare della guerra di Cicilia.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come l'armata di Carlo Martello presono la città d'Agosta in Cicilia, e
              come la loro armata fu sconfitta in mare da Ruggieri di Loria.</p>
          </argument>
          <p>Nel detto anno MCCLXXXVII, a dì XXII d'aprile, si partirono da Napoli L tra galee e
            uscieri armate con V<hi rend="sup">C</hi> cavalieri, le quali avea fatte apparecchiare
            il conte d'Artese, il quale era balio e governatore di Carlo Martello giovane figliuolo
            di Carlo secondo, e di tutto il Regno, e di quelle fece amiraglio e capitano messer
            Rinaldo da Velli. E passò in Cicilia, e prese per forza per lo sùbito e improviso
            avenimento la città d'Agosta, e rimandò il navilio a Brandizio in Puglia per
            guernigione, e quella Agosta afforzò molto per difenderla e tenerla per l'erede del re
            Carlo, come valoroso e savio cavaliere. Come don Giamo d'Araona signore di Cicilia seppe
            ciò, sì andò con tutto suo isforzo all'assedio della detta città d'Agosta ribellata, e
            fece armare al suo amiraglio messer Ruggieri di Loria XLV galee, acciò che guardasse le
            marine, che vittuaglia non potesse venire alla guernigione dell'Agosta, e che se armata
            si facesse a Napoli, non si potesse agiugnere con quella di Brandizio. Come il conte
            Artese ebbe la novella della presa dell'Agosta, ordinò d'armare a Brandizio il navilio e
            galee ch'erano tornate con molta vittuaglia e guernigione, e a Napoli poi fece armare LX
            galee per soccorrere l'Agosta, e passare in Cicilia con grande oste, e con molti baroni
            e cavalieri franceschi e provenzali e italiani, e della detta armata era amiraglio
            messer Arrighino da Mare di Genova. Come Ruggieri di Loria seppe la novella,
            incontanente, come savio amiraglio e maestro di guerra, si diliberò di venire adosso
            all'armata di Napoli, e per sottrarreli alla battaglia innanzi che s'accozzassero
            coll'armata di Puglia che dovea partire da Brandizio; e così gli venne fatto, che il dì
            di santo Giovanni, del mese di giugno del detto anno, Ruggieri di Loria colla sua armata
            venne insino nel porto di Napoli, faccendo saettare nella terra, e con grida e villane
            parole e a isvergognare il conte Artese e' suoi Franceschi, i quali come gente poco savi
            di guerra di mare, vedendosi dispregiare a' Catalani e a' Ciciliani, presono isdegno, e
            con furia e sanza ordine montarono in galee, e ciò fu il conte Guido di Monforte, e il
            conte di Brenna, e messer Filippo figliuolo del conte di Fiandra, e più altri baroni e
            cavalieri, e colle dette LX galee armate di molta buona gente uscirono del porto di
            Napoli seguendo l'armata de' Ciciliani. Ruggieri di Loria amiraglio di Cicilia, avendosi
            dilungato da Napoli intorno di VI miglia, veggendo venire la detta armata isparta e non
            ordinata, come valente amiraglio prese suo vantaggio, non guardando perché fossono più
            galee che le sue: sì fece vogliere le sue galee e fedire a la detta armata, spezialmente
            alle galee ov'erano i signori franceschi, i quali conoscea per mali maestri di mare. La
            battaglia fu aspra e dura, che con tutto che' baroni e' cavalieri franceschi e
            provenzali non fossono usi di battaglia di mare, pure erano valenti e virtudiosi in
            arme; ma alla fine abandonati dal loro amiraglio messer Arrighino da Mare (non
            piaccendogli la battaglia non volle fedire colle sue galee genovesi), le galee de'
            baroni furono sconfitte e prese gran parte, e menati in Cicilia; ma poi per danari la
            maggiore parte de' baroni e cavalieri si ricomperarono, salvo il conte di Monforte che
            morì in pregione. La detta sconfitta fu grande abbassamento della parte di Carlo
            Martello e del conte d'Artese, che teneano il Regno, e grande esultamento de' Ciciliani
            e de' Catalani; per la qual cosa, del mese di luglio presente, s'arendé la città
            d'Agosta a don Giamo, salve le persone, e fecesi triegua tra·lle dette parti dalla san
            Michele vegnente a uno anno. Lasceremo alquanto della detta materia, e diremo d'altre
            novitadi di Firenze e di Toscana ne' detti tempi.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Come s'apprese uno grande fuoco in Firenze in casa Cerchi.</p>
          </argument>
          <p>Nel detto anno, a dì VIIII di febbraio, la notte di carnasciale s'apprese il fuoco in
            Firenze nelle case e palagi de' Cerchi neri da porte San Piero, e arse dalla volta
            ch'era in su l'antica porta insino a la 'ncontra di Santa Maria in Campo, i quali erano
            molto belli e ricchi palagi e casamenti; e arsevi molta roba e ricchi arnesi, ma non
            v'ebbe danno di persona. Ma poco tempo appresso i detti Cerchi, ch'erano di grande
            ricchezza e podere, le feciono rifare più belle che prima.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Della chiamata di papa Niccola IIII d'Ascoli.</p>
          </argument>
          <p>Negli anni di Cristo MCCLXXXVII, in mezzo febbraio, il dì di caffera san Piero fu
            eletto papa Niccola IIII della città d'Ascoli della Marca. Questi avea nome Girolamo, e
            fu frate minore, e per sua bontà e scienzia fu fatto ministro generale dell'ordine, e
            poi cardinale, e poi papa; e sedette anni IIII, e mesi I, e dì VIII; e vacò la Chiesa
            dopo la sua morte anni II, e mesi III, e dì VIII. Quello che fu fatto per lui, e al suo
            tempo, faremo menzione per gli tempi ordinatamente. Questi favorò molto parte ghibellina
            occultamente, e tutta sua famiglia erano Ghibellini, e quegli della casa della Colonna
            agrandì molto, e fece cardinale messer Piero della Colonna, nonostante ch'avesse moglie,
            la quale dispensò e fece fare monaca; e per partire gli Orsini, a petizione de'
            Colonnesi fece cardinale messer Nepoleone Orsini di que' dal Monte, loro parente e
            nemico degli altri; per la qual cosa molto montò lo stato de' Ghibellini, e abbassò lo
            stato del re Carlo e de' Guelfi.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">D'una grande oste che 'l Comune di Firenze fece sopra la città
              d'Arezzo, e alla partita i Sanesi furono sconfitti alla pieve al Toppo.</p>
          </argument>
          <p>Negli anni di Cristo MCCLXXXVIII, i Fiorentini coll'altre terre guelfe della taglia di
            Toscana, veggendo che 'l vescovo d'Arezzo col suo séguito de' Ghibellini di Toscana, e
            del Ducato, e di Romagna, e della Marca aveano fatto capo in Arezzo, e raunata di gente
            a cavallo e a piè, e faceano guerra in sul contado di Firenze e in su quello di Siena, i
            Fiorentini si dispuosono di contastare all'orgoglio degli Aretini, e impuosono tra·lloro
              VIII<hi rend="sup">C</hi> cavallate con ricchi e grossi cavalli, e bandirono oste
            sopra Arezzo, e date loro insegne, a dì XXIII di maggio del detto anno, alla signoria di
            messer Antonio da Fosseraco di Lodi, mandarono le dette bandiere e insegne alla badia a
            Ripole, e là stettono VIII giorni spiegate. E ciò usavano i Fiorentini in quello tempo
            per grandigia e signoria, che voleano che·lla loro uscita ad oste fosse palese e nota a'
            nemici e a·ttutta gente. Poi si mosse l'oste il primo dì di giugno, e furono XXVI<hi rend="sup">C</hi> di cavalieri e XII<hi rend="sup">M</hi> pedoni; che VIII<hi rend="sup">C</hi> furono cavallate di propii cittadini di Firenze grandi e popolani, e
              III<hi rend="sup">C</hi> soldati propii de' Fiorentini, e V<hi rend="sup">C</hi> della
            taglia della compagnia de' Guelfi di Toscana e III<hi rend="sup">C</hi> di Lucca, e CL
            di Pistoia, e L di Prato, e L di Volterra, e L di Samminiato, e L di San Gimignano, e
            XXX di Colle, e da CCL d'altra amistà, e de' conti Guidi guelfi, Maghinardo da Susinana,
            messer Iacopo da·fFano, Filippuccio da Iegi, e' marchesi Malispini, e giudice di
            Gallura, e' conti Alberti, e altri baroncelli di Toscana; e fu la più grande e ricca
            oste che facessono i Fiorentini dapoi che' Guelfi tornarono in Firenze. E stettono a
            oste in sul contado d'Arezzo XXII dì, e presono il castello di Leona e disfeciollo, e
            presono Castiglione degli Ubertini, e le Conie, e più di XL altre castella e fortezze
            della Valle d'Ambra e del contado intorno ad Arezzo. E puosonsi ad oste al castello di
            Laterino, e stettonvi VIII dì, ed ebbollo a patti, che v'era dentro per capitano Lupo
            degli Uberti, veggendosi chiudere e steccare d'intorno; onde molto fu biasimato da'
            Ghibellini, però che si potea tenere, e era fornito per più di III mesi. Ma Lupo si
            scusava per motti, che nullo lupo nonn–era costumato di stare rinchiuso. E renduto
            Laterino a' Fiorentini, guernirlo; e in questa stanza vi vennero i Sanesi con loro
            isforzo di IIII<hi rend="sup">C</hi> cavalieri e di III<hi rend="sup">M</hi> pedoni
            molto bella gente, e guastarono tutte le vigne e giardini intorno alle mura d'Arezzo, e
            tagliarono l'olmo. Ma istando a campo, la vilia di santo Giovanni Batista fu maggiore
            turbico di vento e d'acqua che·ssi ricordi, e abbatté trabacche e padiglioni,
            ispezialmente nel campo de' Sanesi, che tutte le stracciò e portò il vento in aria, e fu
            segno del loro futuro danno. E poi il dì di san Giovanni Batista vennero i Fiorentini
            schierati in sul prato d'Arezzo, e in quello dinanzi alla porta della città feciono
            correre il palio, siccome per loro costuma si facea per la detta festa in Firenze, e
            fecionvisi XII cavalieri di corredo. E ciò fatto, l'oste de' Fiorentini si partì il dì
            appresso, e lasciando in Laterino in guernigione C cavalieri per guerreggiare Arezzo; e
            tornò l'oste in Firenze co·lloro amistà bene aventurosamente, sanza contasto o vista di
            niuna forza de' nimici. E vollono che' Sanesi per loro sicurtà ne venissono colla loro
            oste insieme infino a Montevarchi, e di là se n'andassero a Siena per la via di
            Montegrossoli; onde i Sanesi tenendosi possenti e leggiadri, isdegnarono, e non vollono
            fare quella via, né vollono compagnia de' Fiorentini, e feciono la via diritta per
            guastare il castello di Licignano di Valdichiane, salvo che co·lloro andò il conte
            Allessandro da Romena, allora capitano della taglia, con certi di sua gente. I capitani
            di guerra della città d'Arezzo, che ve n'avea assai e buoni, il caporale Bonconte da
            Montefeltro e messer Guiglielmino Pazzo, sentendo la partita che doveano fare i Sanesi,
            misono uno guato con III<hi rend="sup">C</hi> cavalieri e II<hi rend="sup">M</hi> pedoni
            al valico della pieve al Toppo, onde valicavano i Sanesi male ordinati, per troppa
            baldanza isproveduti, e giugnendo al detto valico, assaliti dagli Aretini, per la poca
            loro ordine e sproveduto assalto furono assai tosto sconfitti, e furonne tra morti e
            presi più di III<hi rend="sup">C</hi> pur de' migliori cittadini di Siena, e de'
            migliori e gentili uomini di Maremma ch'erano in loro compagnia, intra' quali vi morìo
            Rinuccio di Pepo di Maremma, molto nomato capitano; della quale sconfitta i Sanesi
            n'ebbono grande abbassamento, e' Fiorentini e tutti i Guelfi di Toscana ne sbigottirono
            assai, e gli Aretini ne montarono in grande orgoglio, come innanzi faremo menzione.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Come furono cacciati di Pisa il giudice di Gallura e la parte guelfa, e
              preso il conte Ugolino.</p>
          </argument>
          <p>Negli anni di Cristo MCCLXXXVIII, del mese di luglio, essendo criata in Pisa grande
            divisione e sette per cagione della signoria, che dell'una era capo il giudice Nino di
            Gallura di Visconti con certi Guelfi e l'altro era il conte Ugolino de' Gherardeschi
            coll'altra parte de' Guelfi, e l'altro era l'arcivescovo Ruggieri degli Ubaldini co'
            Lanfranchi, e Gualandi, e Sismondi, con altre case ghibelline, il detto conte Ugolino
            per essere signore s'accostò coll'arcivescovo e sua parte, e tradì il giudice Nino, non
            guardando che fosse suo nipote figliuolo della figliuola, e ordinarono che fosse
            cacciato di Pisa co' suoi seguaci, o preso in persona. Giudice Nino sentendo ciò, e non
            veggendosi forte al riparo, si partì della terra, e andossene a Calci suo castello, e
            allegossi co' Fiorentini e' Lucchesi per fare guerra a' Pisani. Il conte Ugolino innanzi
            che giudice Nino si partisse, per coprire meglio suo tradimento, ordinata la cacciata di
            giudice, se n'andò fuori di Pisa a uno suo maniero che·ssi chiamava Settimo. Come seppe
            la partita di giudice Nino, tornò in Pisa con grande allegrezza, e da' Pisani fu fatto
            signore con grande allegrezza e festa; ma poco stette in su la signoria, che·lla fortuna
            gli si rivolse al contrario, come piacque a·dDio, per gli suoi tradimenti e peccati; che
            di vero si disse ch'egli fece avelenare il conte Anselmo da Capraia suo nipote,
            figliuolo della serocchia, per invidia, e perché era in Pisa grazioso, e temendo non gli
            togliesse suo stato. E avenne al conte Ugolino quello che di poco dinanzi gli avea
            profetato uno savio e valente uomo di corte, chiamato Marco Lombardo; che quando il
            conte fu al tutto chiamato signore di Pisa, e quando era in maggiore stato e felicità,
            fece per lo giorno di sua natività una ricca festa, ov'ebbe i figliuoli, e' nipoti, e
            tutto suo lignaggio e parenti, uomini e donne, con grande pompa di vestimenti e
            d'arredi, e apparecchiamento di ricca festa. Il conte prese il detto Marco, e vennegli
            mostrando tutta sua grandezza e potenzia, e apparecchiamento della detta festa; e ciò
            fatto, il domandò: «Marco, che te ne pare?». Il savio gli rispuose subito, e disse: «Voi
            siete meglio apparecchiato a ricevere la mala meccianza, che barone d'Italia». E il
            conte temendo della parola di Marco, disse: «Perché?». E Marco rispuose: «Perché non vi
            falla altro che·ll'ira d'Iddio». E certo l'ira d'Iddio tosto gli sopravenne, come
            piacque a·dDio, per gli suoi tradimenti e peccati, ché come era conceputo per
            l'arcivescovo di Pisa e' suoi seguaci di cacciare di Pisa giudice Nino e' suoi, col
            tradimento e trattato dal conte Ugolino, scemata la forza de' Guelfi, ordinò
            l'arcivescovo di tradire il conte Ugolino; e subitamente a furore di popolo il fece
            assalire e combattere al palagio, faccendo intendere al popolo ch'egli avea tradito
            Pisa, e rendute le loro castella a' Fiorentini e a' Lucchesi; e sanza nullo riparo
            rivoltoglisi il popolo adosso, s'arrendéo preso, e al detto assalto fu morto uno suo
            figliuolo bastardo e uno suo nipote, e preso il conte Ugolino, e due suoi figliuoli, e
            tre nipoti figliuoli del figliuolo, e misorgli in pregione, e cacciarono di Pisa la sua
            famiglia e suoi seguaci, e Visconti, e Ubizzinghi, Guatani, e tutte l'altre case guelfe.
            E così fu il traditore dal traditore tradito; onde a parte guelfa di Toscana fu grande
            abassamento, e esultazione de' Ghibellini per la detta revoluzione di Pisa, e per la
            forza de' Ghibellini d'Arezzo, e per la potenzia e vittorie di don Giamo di Raona e de'
            Ciciliani contra l'erede del re Carlo.</p>
        </div2>
        <div2 type="capitolo">
          <head>CXXII</head>
          <argument>
            <p rend="italic">Come i Lucchesi presono sopra i Pisani il castello d'Asciano.</p>
          </argument>
          <p>Nel detto anno, del mese d'agosto, i Lucchesi con giudice di Gallura e cogli usciti
            guelfi di Pisa (e di Firenze v'andarono XII cavalieri di corredo con CC cavalieri
            soldati) andarono ad oste in sul contado di Pisa, e puosonsi al castello d'Asciano
            presso di Pisa a tre miglia, e ebbollo a patti, salve le persone, e tornarono in Lucca
            sani e salvi sanza nullo contasto de' Pisani. E per loro dispetto i Lucchesi, preso il
            castello, nella maggiore torre feciono mettere più specchi, perché i Pisani vi si
            specchiassono.</p>
        </div2>
        <div2 type="capitolo">
          <head>CXXIII</head>
          <argument>
            <p rend="italic">Come' soldati de' Pisani che venieno di Campagna furono sconfitti in
              Maremma da' soldati de' Fiorentini.</p>
          </argument>
          <p>Nel detto anno, del mese di settembre, vegnendo di terra di Roma e di Campagna CC
            cavalieri soldati per lo Comune di Pisa, i quali guidava il conticino da Ilci di
            Maremma, sentendo la loro venuta il giudice di Gallura ch'era in Samminiato, con ordine
            de' Fiorentini, mandarono loro incontro III<hi rend="sup">C</hi> cavalieri di quegli
            della taglia con certi Fiorentini, onde fu capitano messer Guelfo de' Cavalcanti e
            Berardo da Rieti conastabole per condotta di Minuccio da Biserno; e scontrandosi co'
            detti soldati de' Pisani in Maremma, gli ruppono e sconfissono, e molti ne furono morti
            e presi, che pochi ne scamparono col conticino da Ilci; e le loro insegne recate in
            Firenze con grande festa, e il detto Berardo da Rieti conastabole fu fatto cavaliere per
            lo Comune di Firenze, e feciongli ricchi doni e grande onore.</p>
        </div2>
        <div2 type="capitolo">
          <head>CXXIV</head>
          <argument>
            <p rend="italic">Della cavalcata che' Fiorentini feciono a Laterina per andare sopra ad
              Arezzo.</p>
          </argument>
          <p>Nel detto tempo, a dì XV di settembre, essendo gli Aretini ad oste sopra uno loro
            castello rubellato per gli Guelfi, ch'avea nome Corciano, i Fiorentini, per farne levare
            da oste gli Aretini, cavalcarono subitamente a Laterino per andare verso Arezzo, e
            furono le cavallate di Firenze, e da CCL loro soldati; sicché furono intorno di M uomini
            a cavallo e da IIII<hi rend="sup">M</hi> pedoni, e in quella oste e cavalcata si diede
            di prima la 'nsegna reale dell'arme del re Carlo, e ebbela messer Berto Frescobaldi, e
            poi sempre l'usarono i Fiorentini in loro oste per la mastra insegna. E sentendo gli
            Aretini la detta cavalcata, per tema della terra, di notte si levarono dal detto
            castello, quasi a modo di sconfitta, non aspettando l'uno l'altro, e tornarono in
            Arezzo; e ciò fatto, per rinvigorire loro parte mandarono a' Fiorentini che gli
            atendessono, che voleano la battaglia; i quali avuta la novella, allegramente gli
            attesono al castello di Laterino: gli Aretini co·lloro amistà di Marchigiani, e
            Romagnuoli, e usciti ghibellini di Firenze e delle terre di Toscana, in quantità di
              VII<hi rend="sup">C</hi> cavalieri e di VIII<hi rend="sup">M</hi> pedoni, vennero
            schierati alla ripa di là dall'Arno che si chiama Ca della Riccia, incontro a Laterino.
            I Fiorentini veggendo i nimici, francamente s'armaro, e usciro di Laterino, e schierarsi
            in su la riva d'Arno, il quale fiume d'Arno in quello tempo era molto sottile d'acqua, e
            agevole a passare a quegli da piè, non che a quegli da cavallo. E ciò fatto, i
            Fiorentini richiesono gli Aretini che scendessono al piano in su l'Arno, o dessono campo
            a·lloro di passare in su il loro piano per venire alla battaglia; ma gli Aretini a·cciò
            non feciono risposta, ma guardavano di prendere loro vantaggio della battaglia al
            passare dell'Arno; e così stette ciascuna parte alla gara. Alla fine gli Aretini,
            schifando la battaglia, si partirono sconciamente e tornaronsi in Arezzo, e' Fiorentini
            rimasono schierati in su la riva d'Arno infino al vespro, e poi si tornarono in
            Laterino; e vegnendone poi verso Firenze, disfeciono Montemarciano, e Poggio Tazi, e
            Montefortino, castella de' Pazzi di Valdarno. Ma partiti i Fiorentini di Laterino, la
            masnada d'Arezzo con certi Ghibellini essendo in Bibbiena in Casentino, per condotta di
            certi isbanditi e rubelli ghibellini di Valdisieve, cavalcarono infino al Ponte a Sieve
            presso a·fFirenze a X miglia, levando preda, e ardendo, e guastando per quelle contrade,
            e faccendo danno assai, si tornarono sanza contasto in Bibbiena; e ciò fu a dì XIII
            d'ottobre del detto anno.</p>
        </div2>
        <div2 type="capitolo">
          <head>CXXV</head>
          <argument>
            <p rend="italic">Come il prenze Carlo uscì dalla pregione del re d'Araona.</p>
          </argument>
          <p>Nel detto anno, del mese di novembre, il prenze Carlo uscì della pregione del re
            d'Araona per procaccio del re Adoardo re d'Inghilterra, con patti, che promise a don
            Anfus re d'Araona ch'a suo podere procaccerebbe che messer Carlo di Valos fratello de·re
            di Francia rinunzierebbe con volontà del papa il privilegio del reame d'Araona, che gli
            avea dato la Chiesa al tempo di papa Martino, come addietro facemmo menzione; e se ciò
            non facesse, promise e giurò di ritornare in sua pregione dal giorno a tre anni. E per
            fermezza della detta promessa lasciò per istadichi III suoi figliuoli, Ruberto, e
            Ramondo, e Giovanni, e L de' migliori cavalieri di Proenza. E costogli il detto accordo
              XXX<hi rend="sup">M</hi> marchi di sterlini. E ciò fatto, il detto prenze Carlo n'andò
            in Francia al re per fare rinunziare a messer Carlo, ma niente ne poté fare.</p>
        </div2>
        <div2 type="capitolo">
          <head>CXXVI</head>
          <argument>
            <p rend="italic">D'uno grande diluvio d'acqua che fu in Firenze.</p>
          </argument>
          <p>Nel detto anno, a dì V di dicembre, fu in Firenze e nel contado uno grande diluvio di
            piova, onde il fiume d'Arno crebbe sì disordinatamente, e durò col detto empito fuori
            d'ogni termine usato dalla mattina alla sera, e fece ruvinare palazzi e case degli Spini
            e de' Gianfigliazzi, ch'erano di costa al ponte a Santa Trinita, e grande danno fece nel
            contado di Firenze e in quello di Pisa.</p>
        </div2>
        <div2 type="capitolo">
          <head>CXXVII</head>
          <argument>
            <p rend="italic">Come gli Aretini vennero guastando per lo contado di Firenze insino a
              San Donato in Collina.</p>
          </argument>
          <p>Nel detto anno, a dì XII del mese di marzo, la masnada d'Arezzo, intorno di III<hi rend="sup">C</hi> uomini a cavallo e ben III<hi rend="sup">M</hi> a piè, vennero
            infino a Montevarchi, ardendo e guastandolo intorno; e arsono il borgo del castello, e
            tutto dì combatterono la terra. E stando l'oste degli Aretini a Montevarchi, certi
            usciti di Firenze con alquanti scorridori a cavallo e a piè corsono insino a San Donato
            in Collina presso a·fFirenze a VII miglia, ardendo e guastando, sicché i fummi delle
            case e dell'arsione si vedea della città di Firenze, e cominciarono a tagliare l'olmo da
            San Donato per dispetto de' Fiorentini. E ciò fatto, si tornarono nel borgo di Fegghine,
            e stettonvi uno dì e una notte; né già per la detta cavalcata non si mosse uomo di
            Firenze, anzi ebbe nella terra grande gelosia, temendo che·lla detta cavalcata non fosse
            fatta per tradimento della terra, perché in Firenze erano rimasi molti Ghibellini grandi
            e popolani, de' quali per quello sospetto molti ne furono mandati a' confini, e la città
            rimase sanza sospetto.</p>
        </div2>
        <div2 type="capitolo">
          <head>CXXVIII</head>
          <argument>
            <p rend="italic">Come i Pisani feciono loro capitano il conte da Montefeltro, e come
              feciono morire di fame il conte Ugolino e' figliuoli e' nipoti.</p>
          </argument>
          <p>Nel detto anno MCCLXXXVIII, del detto mese di marzo, riscaldandosi le guerre di Toscana
            tra' Guelfi e' Ghibellini, per la guerra cominciata de' Fiorentini e Sanesi agli
            Aretini, e de' Fiorentini e Lucchesi a' Pisani, i Pisani elessono per loro capitano di
            guerra il conte Guido di Montefeltro, dandogli grande giuridizione e signoria; il quale
            ruppe i confini ch'avea per la Chiesa, e partissi di Piemonte, e venne in Pisa; per la
            qual cosa egli e' suoi figliuoli e famiglia, e tutto il Comune di Pisa, dalla Chiesa di
            Roma furono scomunicati, siccome ribelli e nimici di santa Chiesa. E giunto il detto
            conte in Pisa del detto mese di marzo, i Pisani, i quali aveano messo in pregione il
            conte Ugolino e due suoi figliuoli, e due figliuoli del conte Guelfo suo figliuolo,
            siccome addietro facemmo menzione, in una torre in su la piazza degli anziani, feciono
            chiavare la porta della detta torre, e le chiavi gittare in Arno, e vietare a' detti
            pregioni ogni vivanda, gli quali in pochi giorni vi morirono di fame. Ma prima
            domandando con grida il detto conte penitenzia, non gli concedettono frate o prete che
            'l confessasse. E tratti tutti e cinque insieme morti della detta torre, vilmente furono
            sotterrati; e d'allora innanzi la detta carcere fu chiamata la torre della fame, e sarà
            sempre. Di questa crudeltà furono i Pisani per l'universo mondo, ove si seppe, forte
            biasimati, non tanto per lo conte, che per gli suoi difetti e tradimenti era per
            aventura degno di sì fatta morte, ma per gli figliuoli e nipoti, ch'erano giovani
            garzoni e innocenti; e questo peccato commesso per gli Pisani non rimase impunito,
            siccome per gli tempi innanzi si potrà trovare. Lasceremo alquanto de' fatti di Firenze
            e di Toscana, e diremo d'altre novità ch'a' detti tempi apparirono, e furono per
            l'universo mondo.</p>
        </div2>
        <div2 type="capitolo">
          <head>CXXIX</head>
          <argument>
            <p rend="italic">Come i Saracini presono Tripoli di Soria.</p>
          </argument>
          <p>Negli anni di Cristo MCCLXXXVIIII, del mese di maggio, il soldano di Babbillonia
            d'Egitto con grandissimo esercito di Saracini a cavallo e a piè venne in Soria, e
            puosesi ad oste alla città di Tripoli, la quale si tenea per gli Cristiani, e quella per
            dificii e cave ebbe per forza; e molti Cristiani che v'avea dentro furono morti; e li
            giovani garzoni, e le donne e pulcelle furono violate villanamente da' Saracini, e
            menate in servaggio; alquanti ne scamparono in galee e legni ch'erano nel porto, e
            fuggirsi ad Acri. E entrativi i Saracini, la rubarono e spogliarono d'ogni sustanzia, la
            quale era piena di molte gioie e mercatantie e cose. E ciò fatto, la feciono abattere e
            disfare insino alla fondamenta, salvo il castello chiamato Nelisino, il quale era di
            fuori alla città ad una balestrata, e guernitollo di Saracini alla guardia, perché la
            città di Tripoli non si rifacesse per gli Cristiani.</p>
        </div2>
        <div2 type="capitolo">
          <head>CXXX</head>
          <argument>
            <p rend="italic">Della coronazione del re Carlo secondo, e come passò per Firenze, e
              lasciò messer Amerigo di Nerbona per capitano di guerra de' Fiorentini.</p>
          </argument>
          <p>Nel detto anno, a dì II di maggio, venne in Firenze il prenze Carlo figliuolo del
            grande re Carlo, il quale tornava di Francia poi ch'era uscito di pregione, e andavane a
            corte a Rieti dov'era il papa, e da' Fiorentini fu ricevuto con grande festa, e fugli
            fatto grande onore e presenti da' Fiorentini; e dimorato III giorni in Firenze, si partì
            per fare suo cammino verso Siena. E lui partito, venne in Firenze novella che·lle
            masnade d'Arezzo s'apparecchiavano d'andare in sul contado di Siena per impedire o fare
            vergogna al detto prenze Carlo, il quale ave' piccola compagnia di gente d'arme.
            Incontanente i Fiorentini feciono cavalcare i cavalieri delle cavallate, ove furono
            tutto il fiore della buona gente di Firenze e' soldati ch'erano in Firenze, e furono in
            quantità di VIII<hi rend="sup">C</hi> cavalieri e III<hi rend="sup">M</hi> pedoni per
            accompagnare il detto prenze; onde il prenze l'ebbe molto per bene di sì onorato
            servigio, e sùbito e non richesto soccorso di tanta buona gente, e con tutto che non
            facesse bisogno; ché sentito per gli Aretini la cavalcata de' Fiorentini, non s'ardirono
            d'andarvi; ma però i Fiorentini accompagnarono il detto prenze infino di là da la
            Bricola a' confini del contado di Siena e d'Orbivieto. E adomandato per lo Comune di
            Firenze al prenze uno capitano di guerra, e che confermasse loro di portare in oste la
            'nsegna reale, dal prenze fu accettato, e fece cavaliere Amerigo di Nerbona grande
            gentile uomo, e prode e savio in guerra, e diello loro per capitano; il quale messer
            Amerigo con sua compagnia, intorno di C uomini a cavallo, venne in Firenze colla detta
            cavalleria, e il prenze n'andò a corte, e dal papa Niccola IIII e da' suoi cardinali
            onorevolemente fu ricevuto; e il dì della Pentecosta vegnente, a dì XXVIIII di maggio
            MCCLXXXVIIII, nella città di Roma fu dal detto papa coronato il detto Carlo re di
            Cicilia e di Puglia con grande onore, solennità e festa, e dalla Chiesa fattegli molte
            grazie e grandi presenti di gioielli e di moneta, e susidii di decime per aiuto della
            guerra di Cicilia. E ciò fatto si partì lo re Carlo di corte, e andonne nel Regno.</p>
        </div2>
        <div2 type="capitolo">
          <head>CXXXI</head>
          <argument>
            <p rend="italic">Come i Fiorentini sconfissono gli Aretini a Certomondo in
            Casentino.</p>
          </argument>
          <p>Nel detto anno e mese di maggio, tornata la cavalleria di Firenze da accompagnare il
            prenze Carlo, e col loro capitano messer Amerigo di Nerbona, per soperchi ricevuti dagli
            Aretini incontanente feciono bandire oste sopra la città d'Arezzo, e diedono loro
            insegne di guerra a dì XIII di maggio, e la 'nsegna reale ebbe messer Gherardo Ventraia
            de' Tornaquinci, e incontanente che furono date le portarono alla badia a Ripole,
            com'era usato, e là le lasciarono con guardia, faccendo vista d'andare per quella via
            sopra la città d'Arezzo. E venuta l'amistà e fornita l'ordine, con segreto consiglio
            presono ordine e partito d'andare per la via di Casentino, e subitamente a dì II di
            giugno, sonate le campane a martello, si mosse la bene aventurosa oste de' Fiorentini, e
            le bandiere ch'erano a Ripole feciono passare Arno, e tennono la via del Ponte a Sieve,
            e accamparsi per attendere tutta gente in su Monte al Pruno, e là si trovarono da MVI<hi rend="sup">C</hi> cavalieri e da X<hi rend="sup">M</hi> pedoni, de' quali v'ebbe VI<hi rend="sup">C</hi> cittadini con cavallate, i meglio armati e montati ch'uscissono
            anche di Firenze, e IIII<hi rend="sup">C</hi> soldati colla gente del capitano messer
            Amerigo al soldo de' Fiorentini; e di Lucca v'ebbe CL cavalieri, e di Pistoia LX
            cavalieri e pedoni, di Prato XL cavalieri e pedoni, e di Siena CXX cavalieri, e di
            Volterra XL cavalieri, e di Bologna loro ambasciadori co·lloro compagnia, e di
            Samminiato, e di San Gimignano, e di Colle, di ciascuna terra v'ebbe gente a cavallo e a
            piè; e Maghinardo da Susinana buono capitano e savio di guerra con suoi Romagnuoli. E
            raunata la detta oste, scesono nel piano di Casentino guastando le terre del conte Guido
            Novello, ch'era podestà d'Arezzo. Sentendo ciò il vescovo d'Arezzo, cogli altri capitani
            di parte ghibellina, che assai v'aveva de' nominati, presono partito di venire con tutta
            loro oste a Bibbiena, perché non ricevesse il guasto, e furono VIII<hi rend="sup">C</hi>
            cavalieri e VIII<hi rend="sup">M</hi> pedoni, molto bella gente, e di molti savi
            capitani di guerra ch'avea tra·lloro, che v'era il fiore de' Ghibellini di Toscana,
            della Marca, e del Ducato, e di Romagna, e tutta gente costumati in arme e in guerra; sì
            richiesono di battaglia i Fiorentini, non temendo perché i Fiorentini fossono due
            cotanti cavalieri di loro, ma dispregiandogli, dicendo che·ssi lisciavano come donne, e
            pettinavano le zazzere, e gli aveano a schifo e per niente. Bene ci fu anche cagione
            perché gli Aretini si misono a battaglia co' Fiorentini, essendo due cotanti cavalieri
            di loro, per tema d'uno trattato che 'l vescovo d'Arezzo avea tenuto co' Fiorentini,
            menato per messer Marsilio de' Vecchietti, di dare in guardia a' Fiorentini Bibbiena,
            Civitella, e tutte le castella del suo vescovado, avendo ogn'anno a sua vita V<hi rend="sup">M</hi> fiorini d'oro, sicuro in su la compagnia de' Cerchi. il quale
            trattato messer Guiglielmino Pazzo suo nipote isturbò, perché il vescovo non fosse morto
            da' caporali ghibellini; e però avacciarono la battaglia, e menarvi il detto vescovo,
            ov'egli rimase morto cogli altri insieme; e così fu pulito del suo tradimento il
            vescovo, ch'a un'ora trattava di tradire i Fiorentini e' suoi Aretini. E ricevuto per
            gli Fiorentini allegramente il gaggio della battaglia, di concordia si schierarono e
            affrontarono le due osti più ordinatamente per l'una parte e per l'altra, che mai
            s'affrontasse battaglia in Italia, nel piano a piè di Poppio nella contrada detta
            Certomondo, che così si chiama il luogo, e una chiesa de' frati minori che v'è presso, e
            in uno piano che·ssi chiama Campaldino; e ciò fu un sabato mattina, a dì XI del mese di
            giugno, il dì di santo Barnaba appostolo. Messer Amerigo e gli altri capitani de'
            Fiorentini si schierarono bene e ordinatamente, faccendo CL feditori de' migliori
            dell'oste, de' quali furono XX cavalieri novelli, che si feciono allora; e essendo
            messer Vieti de' Cerchi de' capitani, e malato di sua gamba, non lasciò perciò di volere
            essere de' feditori; e convenendoli eleggere per lo suo sesto, nullo volle di ciò
            gravare più che·ssi volesse di volontà, ma elesse sé e 'l figliuolo e' nipoti; la qual
            cosa gli fu messa in grande pregio, e per suo buono esemplo e per vergogna molti altri
            nobili cittadini si misono tra' feditori. E ciò fatto, fasciandogli di costa da ciascuna
            ala della schiera de' pavesari, e balestrieri, e di pedoni a lance lunghe, e la schiera
            grossa di dietro a' feditori ancora fasciata di pedoni, e dietro tutta la salmeria
            raunata per ritenere la schiera grossa, e di fuori della detta schiera misono CC
            cavalieri e pedoni Lucchesi e Pistolesi e altri forestieri, onde fu capitano messer
            Corso Donati, ch'allora era podestà de' Pistolesi, e ordinaro, che se bisognasse,
            fedisse per costa sopra i nemici. Gli Aretini dalla loro parte ordinarono saviamente
            loro schiere, però che v'avea, come detto avemo, buoni capitani di guerra, e feciono
            molti feditori in quantità di III<hi rend="sup">C</hi>, intra' quali avea eletti XII de'
            maggiori caporali che si faceano chiamare i XII paladini. E dato il nome ciascuna parte
            alla sua oste, i Fiorentini: «Nerbona cavaliere», e gli Aretini: «San Donato cavaliere»,
            i feditori degli Aretini si mossono con grande baldanza a sproni battuti a fedire sopra
            l'oste de' Fiorentini, e l'altra loro schiera conseguente appresso, salvo che 'l conte
            Guido Novello, ch'era con una schiera di CL cavalieri per fedire di costa, non s'ardì di
            mettere alla battaglia, ma rimase, e poi si fuggì a sue castella. E la mossa e assalire
            che feciono gli Aretini sopra i Fiorentini fu, stimandosi come valente gente d'arme, che
            per loro buona pugna di rompere alla prima affrontata i Fiorentini e mettergli in volta;
            e fu sì forte la percossa, che i più de' feditori de' Fiorentini furono scavallati, e la
            schiera grossa rinculò buon pezzo del campo, ma però non si smagarono né ruppono, ma
            costanti e forti ricevettono i nemici; e coll'ale ordinate da ciascuna parte de' pedoni
            rinchiusono tra·lloro i nemici, combattendo aspramente buona pezza. E messer Corso
            Donati, ch'era di parte co' Lucchesi e Pistolesi, e avea comandamento di stare fermo, e
            non fedire, sotto pena della testa, quando vide cominciata la battaglia, disse come
            valente uomo: «Se noi perdiamo, io voglio morire nella battaglia co' miei cittadini; e
            se noi vinciamo, chi vuole vegna a noi a Pistoia per la condannagione»; e francamente
            mosse sua schiera, e fedì i nemici per costa, e fu grande cagione della loro rotta. E
            ciò fatto, come piacque a·dDio, i Fiorentini ebbono la vittoria, e gli Aretini furono
            rotti e sconfitti, e furonne morti più di MDCC tra a cavallo e a piè, e presi più di MM,
            onde molti ne furono trabaldati pur de' migliori, chi per amistà, e chi per ricomperarsi
            per danari; ma in Firenze ne vennero legati VIIcXL. Intra' morti rimase messer
            Guiglielmino degli Ubertini vescovo d'Arezzo, il quale fu uno grande guerriere, e messer
            Guiglielmino de' Pazzi di Valdarno e' suoi nipoti, il quale fu il migliore e 'l più
            avisato capitano di guerra che fosse in Italia al suo tempo, e morivvi Bonconte
            figliuolo del conte Guido da Montefeltro, e tre degli Uberti, e uno degli Abati, e due
            de' Griffoni da Fegghine, e più altri usciti di Firenze, e Guiderello d'Allessandro
            d'Orbivieto, nominato capitano, che portava la 'nsegna imperiale, e più altri. Dalla
            parte de' Fiorentini non vi rimase uomo morto di rinnomea, se non messer Guiglielmo
            Berardi balio di messer Amerigo di Nerbona, e messer Bindo del Baschiera de' Tosinghi, e
            Tici de' Visdomini; ma molti altri cittadini e forestieri furono fediti. La novella
            della detta vittoria venne in Firenze il giorno medesimo, a quella medesima ora ch'ella
            fu; che dopo mangiare essendo i signori priori iti a dormire e a riposarsi, per la
            sollecitudine e vegghiare della notte passata, subitamente fu percosso l'uscio della
            camera con grida: «Levate suso, che gli Aretini sono sconfitti!»; e levati, e aperto,
            non trovarono persona, e i loro famigliari di fuori non ne sentirono nulla; onde fu
            grande maraviglia e notabile tenuta, che innanzi che persona venisse dell'oste colla
            novella, fu ad ora di vespro. E questo fu il vero, ch'io l'udì e vidi, e tutti i
            Fiorentini s'amirarono onde ciò fosse venuto, e istavano in sentore. Ma quando giunsono
            coloro che venieno dell'oste, e raportarono la novella in Firenze, si fece grande festa
            e allegrezza; e poteasi fare per ragione, che alla detta sconfitta rimasono molti
            capitani e valenti uomini di parte ghibellina, e nemici del Comune di Firenze, e funne
            abbattuto l'orgoglio e superbia non solamente degli Aretini, ma di tutta parte
            ghibellina e d'imperio.</p>
        </div2>
        <div2 type="capitolo">
          <head>CXXXII</head>
          <argument>
            <p rend="italic">Come i Fiorentini assediarono e guastarono intorno la città
            d'Arezzo.</p>
          </argument>
          <p>Avuta la detta vittoria il Comune di Firenze sopra quello d'Arezzo, sonata colle trombe
            la ritratta della caccia dietro a' fuggiti, si schierò l'oste de' Fiorentini in su il
            campo, e ciò fatto, se n'andarono a Bibbiena, e quella ebbono sanza nullo contasto; e
            rubata e spogliata d'ogni sustanzia e di molta preda, le feciono disfare le mura e le
            case forti infino alle fondamenta, e più altre castelletta intorno, soggiornatovi VIII
            dì. Che se lo seguente dì fosse l'oste de' Fiorentini cavalcata ad Arezzo, sanza niuno
            dubbio s'avea la terra; ma in quello soggiorno gli scampati della battaglia vi
            ritornarono, e de' contadini d'intorno vi fuggirono, e presono ordine al riparo e
            guardia della terra. L'oste de' Fiorentini vi venne alquanti giorni appresso, e puosono
            l'assedio intorno alla città, faccendo il guasto al continuo, e prendendo le loro
            castella, che quasi tutte s'ebbono, quali per forza, e quali s'arrenderono a patti; e
            molte ne feciono disfare i Fiorentini, e ritennero Castiglione Aretino, e Montecchio, e
            Rondine, e Civitella, e Laterino, e Monte Sansavino. E andarono in quella oste due de'
            priori di Firenze a provedere; e' Sanesi vennero per comune molto isforzatamente, popolo
            e cavalieri, dopo la sconfitta fatta, per racquistare loro terre prese per gli Aretini;
            e ebbono Licignano d'Arezzo e Chiusura di Valdichiane a patti. E stando la detta oste
            de' Fiorentini ad Arezzo, in sul vescovado vecchio, per XX dì, la guastarono tutta
            intorno, e fecionvi correre il palio per la festa di san Giovanni, e rizzarvisi più
            dificii, e manganarvisi asini colla mitra in capo, per dispetto e rimproccio del loro
            vescovo; e ordinarvisi molte torri di legname e altri ingegni per combattere la terra, e
            dandovisi aspra battaglia, grande pezza dello steccato, che non v'avea allora altro muro
            da quella parte, fu arso e abbattuto; e se i capitani dell'oste avessono ben fatto
            pugnare a' combattitori, per forza s'avea la terra, ma quando doveano combattere,
            feciono sonare la ritratta, onde furono abominati, che ciò fu fatto per guadagneria; per
            la qual cosa il popolo e' combattitori amollati si ritrassono da' badalucchi e dalle
            guardie; onde la notte vegnente quegli d'Arezzo uscirono fuori, e misero fuoco in più
            torri di legname, e arsolle con molti altri dificii. E ciò fatto, i Fiorentini perduta
            la speranza d'avere la terra per battaglia, per lo migliore si partì l'oste, lasciando
            fornite le sopradette castella forti, perché guerreggiassono al continuo la terra; e
            tornò l'oste in Firenze a dì XXIII di luglio con grande allegrezza e triunfo, andando
            loro incontro il chericato a processione, e' gentili uomini armeggiando, e 'l popolo
            colle insegne e gonfaloni di ciascuna arte con sua compagnia, e recossi palio di drappo
            ad oro sopra capo di messer Amerigo di Nerbona, portato sopra bigordi per più cavalieri,
            e simile sopra messer Ugolino de' Rossi da Parma, ch'allora era podestà di Firenze. E
            nota che tutta la spesa della detta oste si fornì per lo nostro Comune per una libbra di
            libbre VI e soldi V il centinaio, che montò più di XXXVI<hi rend="sup">M</hi> di fiorini
            d'oro, sì era allora bene ordinato l'estimo della città e del contado, con altre cose e
            rendite del Comune simiglianti bene ordinate. Bene avenne che tornata la detta oste, i
            popolani ebbono sospetto de' grandi, che per orgoglio della detta vittoria non gli
            gravassono oltre al modo usato; e per questa cagione le VII arti maggiori si rallegarono
            con loro le V arti consequenti, e feciono tra·lloro imporre arme, e pavesi, e certe
            insegne, e fu quasi uno cominciamento di popolo, onde poi si prese la forma del popolo
            che·ssi cominciò nel MCCLXXXXII, come innanzi fareno memoria. Della sopradetta vittoria
            la città di Firenze esaltò molto, e venne in felice e buono stato, il migliore ch'ella
            avesse avuto infino a quelli tempi; e crebbe molto di genti e di ricchezze, ch'ognuno
            guadagnava d'ogni mercatantia, arte, o mestieri; e durò in pacefico e tranquillo stato
            più anni appresso, ogni dì montando. E per allegrezza e buono stato ogni anno per calen
            di maggio si faceano le brigate e compagnie di genti giovani vestiti di nuovo, e
            faccendo corti coperte di zendadi e di drappi, e chiuse di legname in più parti della
            città; e simile di donne e di pulcelle, andando per la terra ballando con ordine, e
            signore accoppiati, cogli stormenti e colle ghirlande di fiori in capo, stando in
            giuochi e in allegrezze, e in desinari e cene.</p>
        </div2>
        <div2 type="capitolo">
          <head>CXXXIII</head>
          <argument>
            <p rend="italic">D'una fiera e aspra battaglia la quale fu tra 'l duca di Brabante e 'l
              conte di Luzzimborgo</p>
          </argument>
          <p>Nel detto tempo e mese di giugno, essendo nata una grande discordia tra 'l duca di
            Brabante e il conte di Luzzimborgo per cagione del ducato di Lamborgo il quale era
            vacato, e ciascuno de' detti signori vi cusava ragione; il conte di Luzzimborgo,
            perch'era stato di genti di suo lignaggio, e co·llui tenea l'arcivescovo di Cologna e
            più altri signori, e 'l duca di Brabante vi cusava ragione per retaggio di donna. E per
            questa tenza sì nacque tra·lloro gaggio di battaglia, e ciascheduno fece sua raunata, la
            quale fu per la parte del duca di Brabante di MD cavalieri, de' migliori che fossono in
            Brabante, in Fiandra, e in Analdo, e di Francia. E d'altra parte il conte di Luzzimborgo
            fu con MCCC cavalieri, de' migliori e de' più rinnomati di Valdelreno e d'Alamagna. E
            raccozzate le due osti tra il fiume del Reno e quello della Mosa nel luogo detto
            Avurone, sanza niuno pedone d'arme ch'a piè fosse, si cominciò la detta battaglia, e fu
            sì aspra e sì crudele, che durò dalla mattina al sole levante infino al coricare del
            sole; però che a modo di torniamento si ruppono e si rallegarono più volte il giorno,
            non possendosi giudicare chi avesse il peggiore. Alla fine fu sconfitto il conte di
            Luzzimborgo per la buona cavalleria che messer Gottifredi di Brabante fratello del duca
            avea menata di Francia, che vi fu il conastabole, e 'l maliscalco, e altri grandi baroni
            di Francia, con tutto il fiore de' baccellieri d'arme del reame, i quali v'erano venuti
            co·llui a priego della reina Maria, moglie che fu del re Filippo di Francia, e serocchia
            del detto duca e di messer Gottifredi di Brabante. E rimasono in sul campo morti, che
            d'una parte e che d'altra, V<hi rend="sup">C</hi> e più de' migliori cavalieri del
            mondo; ma i più della parte del conte di Luzzimborgo; ch'egli con tre suoi fratelli
            carnali vi rimasono morti, e il conte di Ghelleri, e quello di Les, e più altri baroni
            del Reno e d'Alamagna, e in grande quantità presi, che per la fierezza de' buoni
            cavalieri nullo quasi fuggì di campo, onde bene n'è da·ffare notevole memoria, però che
            appena si truova di tanta poca gente, a comparazione, sì aspra battaglia come fu quella.
            Per la quale vittoria il duca di Brabante e suo paese montò in grande fama di buona
            cavalleria e di grande stato, e conquistò il ducato di Lamborgo ond'era la quistione; e
            d'allora innanzi il duca di Brabante acrebbe la sua arme, e fecela a quartieri: l'uno il
            campo nero e leone ad oro, cioè l'arme del duca di Brabante; l'altro il campo ad argento
            e leone vermiglio per la ducea di Lamborgo. Ma poi pace faccendo, e per non esser
            disertato, Arrigo, giovane fanciullo rimaso del conte di Luzzimborgo, per consiglio de'
            parenti e amici tolse per moglie la figliuola del duca di Brabante. Questo Arrigo crebbe
            poi in tante virtù e valore, che fu imperadore di Roma, come innanzi al suo tempo la
            nostra cronica farà menzione.</p>
        </div2>
        <div2 type="capitolo">
          <head>CXXXIV</head>
          <argument>
            <p rend="italic">Come don Giamo venne di Cicilia in Calavra con sua armata, e
              ricevettevi alcuno danno, e poi si puose ad assedio a Gaeta.</p>
          </argument>
          <p>Nel detto anno e mese di giugno, essendo il conte d'Artese maliscalco della gente del
            re Carlo in Calavra ad oste al castello di Catarzano ch'era rubellato al re Carlo, e
            s'era arrenduto a don Giamo d'Araona, il quale si facea chiamare re di Cicilia, il detto
            don Giamo col suo amiraglio Ruggieri di Loria, per soccorrere e levare l'assedio dal
            detto castello, vennero di Cicilia con loro armata da L tra galee e uscieri, e con gente
            d'arme e cavagli puosono in terra. E messer Ruggieri di Loria scese, e ne fu capitano di
              V<hi rend="sup">C</hi> cavalieri catalani, ov'ebbe una battaglia tra' Franceschi e'
            Catalani, ma per la buona cavalleria de' Franceschi ch'avea seco, il conte d'Artese ne
            fu vincitore, e rimasorvi tra morti e presi intorno di CC Catalani a cavallo. Messer
            Ruggieri si ricolse a galee col rimanente. E nota che 'l detto messer Ruggieri non fu
            vinto mai né prima né poscia in battaglia di terra o di mare, se non in quella, ma fue
            il più bene aventuroso che amiraglio che mai si ricordi, come le sue memorie hanno fatto
            e faranno per innanzi menzione. Come don Giamo vide che non potea niente avanzare in
            Calavra, si partì per mare con sua armata, lasciando là l'oste e gente del re Carlo, e
            sì s'avvisò d'assalire e prendere la città di Gaeta, e per fare levare l'oste di
            Catarzano in Calavra, e puosesi del mese di luglio ad assedio della detta città di Gaeta
            in sul monte che v'è d'incontro, assai forte luogo e sicuro, con VI<hi rend="sup">C</hi>
            cavalieri e con popolo e balestrieri assai, e rizzòvi difici, gittandovi dentro. I
            Gaetani si tennero francamente, e mandarono per soccorso al re Carlo, il quale si mosse
            da Napoli con tutto suo podere di gente d'arme a cavallo e a piè; il conte d'Artese vi
            venne di Calavra colla cavalleria, lasciando fornito l'assedio, e di Campagna e di terra
            di Roma vi venne molta gente a cavallo e a piè al soldo della Chiesa. Don Giamo sentendo
            venire il re Carlo sopra lui con tanta potenzia, e temendo che per fortuna di mare non
            gli fallisse vivanda, fece domandare triegue al re Carlo, promettendo di partirsi da
            Gaeta; le quali il re accettò dal dì insino a la Tusanti vegnente a due anni, salvo che
            in Calavra. La qual triegua al conte d'Artese e agli altri baroni franceschi non
            piacque, però che per la loro potenzia parea loro avere preso don Giamo e vinta la
            guerra; ma lo re Carlo conoscendo che non si potea levare l'assedio sanza pericolo, non
            avendo armata in mare, prese le triegue, e però fu cagione di tornarsi in Francia il
            conte d'Artese e più baroni. E fatte le dette triegue, don Giamo con sua armata si
            ricolse, e partissi a dì XXV d'agosto MCCLXXXVIIII, e tornarsi sani e salvi in Cicilia.
            E perché i Gaetani si portarono all'assedio francamente, e come franchi uomini, lo re
            gli fece franchi d'ogni gravezza X anni.</p>
        </div2>
        <div2 type="capitolo">
          <head>CXXXV</head>
          <argument>
            <p rend="italic">Come Carlo Martello fu coronato del reame d'Ungaria.</p>
          </argument>
          <p>Compiute e ferme le dette triegue, le quali furono molto utoli al regno di Puglia per
            dare alquanto silenzio alla guerra ond'erano molto agravati, il re Carlo si tornò a
            Napoli; e 'l giorno di nostra Donna di settembre prossimo il detto re fece in Napoli
            grande corte e festa, e fece cavaliere Carlo Martello suo primogenito figliuolo, e
            fecelo coronare del reame d'Ungaria per uno cardinale legato del papa, e per più vescovi
            e arcivescovi. E per la detta coronazione e festa più altri cavalieri novelli si feciono
            il giorno, Franceschi, e Provenzali, e del Regno, e spezialmente Napoletani, per lo re e
            per lo figliuolo; e fu grande corte e onorevole, e ciò fece lo re Carlo, però ch'era
            morto il re d'Ungheria in quello anno, del quale non rimase niuno figliuolo maschio né
            altra reda, che·lla reina Maria moglie del detto re Carlo, e madre del detto Carlo
            Martello, a·ccui succedeva per ereditaggio il detto reame d'Ungheria. Ma morto il detto
            re d'Ungheria, Andreasso, disceso per legnaggio della casa d'Ungaria, entrò nel reame, e
            la maggiore parte tra per forza e per amore ne conquistò, e fecesene fare signore e re.
            Lasceremo alquanto de' fatti del regno di Cicilia e d'Ungheria, e tornereno a' fatti che
            in que' tempi furono in Toscana.</p>
        </div2>
        <div2 type="capitolo">
          <head>CXXXVI</head>
          <argument>
            <p rend="italic">Come que' di Chiusi furono sconfitti, e rimisono i Guelfi in
            Chiusi.</p>
          </argument>
          <p>Nel detto anno, a dì XVI d'agosto, i Ghibellini ch'erano in Chiusi, ond'era capitano
            messer Lapo Farinata degli Uberti, uscirono fuori popolo e cavalieri, e con difici e
            scale per combattere il ponte e torri di Santa Mosteruola a piè di Chiusi in su le
            Chiane, il quale si tenea per gli Guelfi usciti di Chiusi. E sentendo la detta ordine,
            mandarono per soccorso a Siena e a Montepulciano, onde subitamente vi mandarono i Sanesi
            messer Berardo da Rieti con C cavalieri, e di Montepulciano vi trasse messer Benghi
            Bondelmonti che n'era podestà, con gente a cavallo e a piè assai; e trovando la detta
            oste de' Chiusini, gli asalirono francamente, e gli misono inn–isconfitta, e rimasonne
            morti da CXX, e presi più di CC; per la quale sconfitta e per riavere i loro pregioni,
            quegli di Chiusi rimisono il settembre vegnente i Guelfi in Chiusi, e mandarne messer
            Lapo Farinata e la masnada de' Ghibellini d'Arezzo.</p>
        </div2>
        <div2 type="capitolo">
          <head>CXXXVII</head>
          <argument>
            <p rend="italic">Come i Lucchesi colla forza de' Fiorentini feciono oste sopra la città
              di Pisa.</p>
          </argument>
          <p>Nel detto anno MCCLXXXVIIII, del mese d'agosto, i Lucchesi feciono oste sopra la città
            di Pisa colla forza de' Fiorentini, che v'andarono IIII<hi rend="sup">C</hi> cavalieri
            di cavallate, e II<hi rend="sup">M</hi> pedoni di Firenze, e la taglia di loro e
            dell'altre terre di parte guelfa di Toscana, e andarono insino alle porte di Pisa, e
            fecionvi i Lucchesi correre il palio per la loro festa di san Regolo, e guastarla
            intorno in XXV dì che vi stettono ad oste, e presono il castello di Caprona, e
            guastarlo, e tutta la valle di Calci, e quella di Buti, e guastarono intorno Vicopisano,
            e dieronvi più battaglie, ma no·llo ebbono, e tornarsi a casa sani e salvi, e di Pisa
            nonn–uscì persona d'arme a·lloro contrario.</p>
        </div2>
        <div2 type="capitolo">
          <head>CXXXVIII</head>
          <argument>
            <p rend="italic">D'una cavalcata che feciono i Fiorentini, che dovea loro esser dato
              Arezzo.</p>
          </argument>
          <p>Nel detto anno, del mese di novembre, essendo menato uno segreto trattato per gli
            Fiorentini d'avere la città d'Arezzo per tradimento, subitamente in su l'ora di vespro
            sonando la campana a martello, e ponendo la candela alla porta accesa, pena grandissima
            chi non fosse cavalcato innanzi ch'ella fosse consumata, i cittadini ch'aveano le
            cavallate incontanente cavalcaro e con loro soldati, e tutta la notte infino a
            Montevarchi, e la mattina a Civitella; e venia fornito il trattato, se non che uno che
            'l menava cadde d'uno sporto, e veggendosi a la morte, in confessione il manifestò al
            suo confessoro frate, e quegli il rivelò a messer Tarlato, onde prese di coloro che
            sentirono il tradimento, e fecene giustizia, e fue discoperto, onde i Fiorentini,
            ch'erano però cavalcati a Civitella, riposati alquanti dì, si tornarono in Firenze.</p>
        </div2>
        <div2 type="capitolo">
          <head>CXXXIX</head>
          <argument>
            <p rend="italic">D'uno grande fuoco che s'apprese in Firenze in casa i Pegolotti.</p>
          </argument>
          <p>Negli anni di Cristo MCCLXXXX, a dì XXVIIII di maggio, s'apprese il fuoco a casa de'
            Pegolotti Oltrarno di là dal ponte Vecchio, e arsono le loro case e la torre e case de'
            loro vicini d'incontro, e arsevi messer Neri Pegolotti con uno suo figliuolo, e una
            donna di loro con III suoi figliuoli, e una fante; onde fu allora una grande pietà e
            dammaggio di persone e d'avere, che poi fu quasi spento quello legnaggio, ch'erano
            antichi e orrevoli cittadini.</p>
        </div2>
        <div2 type="capitolo">
          <head>CXL</head>
          <argument>
            <p rend="italic">Come i Fiorentini co·lloro amistà feciono la terza oste sopra la città
              d'Arezzo.</p>
          </argument>
          <p>Negli anni di Cristo MCCLXXXX i Fiorentini uscirono fuori il primo dì di giugno, e
            feciono oste sopra la città d'Arezzo coll'aiuto della taglia e dell'amistà delle terra
            guelfe di Toscana: furono MD cavalieri e VI<hi rend="sup">M</hi> pedoni. E al dare delle
            'nsegne della detta oste si diede di prima il pennone de' feditori, mezzo l'arme del re,
            e mezzo il campo d'argento e giglio rosso; e stettono ad oste XXVIIII dì, e guastarlo da
            capo: intorno intorno ad Arezzo VI miglia non vi rimase né vigna, né albero, né biada; e
            corsonvi il palio il dì di santo Giovanni alle porte d'Arezzo. E era allora podestà di
            Firenze messer Rosso Gabrielli d'Agobbio, e fu il primo che fosse per VI mesi, che
            innanzi erano le podestadi per uno anno; per lo meglio del Comune si fece allora quello
            decreto, che poi seguì sempre. E tornando la detta oste, feciono la via di Casentino
            guastando le terre del conte Guido Novello, e disfeciongli la rocca, e palazzi di
            Poppio, ch'erano forti e maravigliosi, e Castello Santo Angelo, e quello di Ghiazzuolo,
            e Cetica, e Monte Aguto di Valdarno. E in questo venne l'esecuzione della profezia che
            'l conte Tegrimo il vecchio disse al conte Guido Novello dopo la sconfitta de'
            Fiorentini a Monte Aperti, essendo in grande stato e prosperità il detto conte Guido, e
            per proverbio si dicea in Firenze: «Tu stai più ad agio che 'l conte in Poppi»; e
            mostrandogli il cassero di Poppi, nella cui camera dell'arme avea tutte le buone
            balestra, e altri arnesi d'arme e d'oste che' Fiorentini aveano perduti alla detta
            sconfitta, e ancora quello che trovò in Firenze quando fu vicario; e domandando il conte
            Guido il conte Tegrimo che gliene parea, il detto conte Tegrimo rispuose improviso e
            sùbito al conte Guido uno bello motto e notabile, e disse: «Parmene bene, se non ch'io
            intendo che' Fiorentini sono grandi prestatori ad usura».</p>
        </div2>
        <div2 type="capitolo">
          <head>CXLI</head>
          <argument>
            <p rend="italic">Come fu preso e guasto Porto Pisano per gli Fiorentini, e Genovesi, e
              Lucchesi.</p>
          </argument>
          <p>Nel detto anno, a dì II di settembre, i Fiorentini uscirono ad oste sopra la città di
            Pisa, lasciando fornito il Valdarno di sopra di CCC cavalieri, tra cittadini e soldati e
            pedoni assai, acciò che gli Aretini non potessono per la detta oste correre in Valdarno;
            e ciò fatto, con ordine de' Genovesi, che vi vennono per mare con XL galee armate (e'
            Lucchesi vi furono con tutto loro podere), e presono per forza Porto Pisano e Livorno, e
            guastarlo tutto, e guastarono le IIII torri ch'erano in mare alla guardia del porto, e
            il fanale della Meloria, e feciolle cadere e rovesciare in mare cogli uomini che su
            v'erano a guardia. E' Genovesi sursono a la bocca e entrata del porto più legni grossi
            carichi di pietre, e ruppono i palizzi, perché il detto porto non si potesse usare. E
            partita la detta oste di Porto, i Genovesi si tornarono a Genova, e Lucchesi a Lucca
            sani e salvi, e' Fiorentini tornarono per la Valdera, e presono e disfeciono più
            castella, e lasciarono uno capitano in Valdera. Ma tornati i Fiorentini in Firenze, il
            conte Guido da Montefeltro colle masnade di Pisa cavalcarono in Valdera, e ripresono il
            castello di Montefoscoli e quello di Montecchio, e presono il capitano che v'aveano
            lasciato i Fiorentini; e ciò sentendosi in Firenze, cavalcarono i Fiorentini a Volterra,
            popolo e cavalieri; e sentendolo i Pisani, si tornarono a Pisa.</p>
        </div2>
        <div2 type="capitolo">
          <head>CXLII</head>
          <argument>
            <p rend="italic">Come fu preso il marchese di Monferrato da quegli d'Allessandra.</p>
          </argument>
          <p>Nel detto tempo il marchese di Monferrato, il quale essendo venuto nella città
            d'Allessandra in Lombardia, ch'egli tenea sotto sua signoria, i cittadini di quella, a
            petizione e sommossa degli Astigiani, di cui egli era nimico (e ciò fu per gli molti
            danari ch'egli spesono ne' traditori d'Allessandra), i quali per tradimento presono il
            detto marchese e misollo in pregione, per la cui presura i Melanesi presono<gap/></p>
        </div2>
        <div2 type="capitolo">
          <head>CXLIII</head>
          <argument>
            <p rend="italic">D'uno grande miracolo ch'avenne in Parigi del corpo di Cristo.</p>
          </argument>
          <p>Nel detto anno, essendo in Parigi uno Giudeo ch'avea prestato ad usura a una Cristiana
            sopra sua roba, e quella volendola ricogliere per averla indosso il dì di Pasqua, il
            Giudeo le disse: «Se tu mi rechi il corpo del vostro Cristo, io ti renderò i tuoi panni
            sanza danari». La semplice femmina e covidosa il promise, e la mattina di Pasqua,
            andandosi a comunicare, ritenne il sagramento e recollo al Giudeo; il quale messo una
            padella a fuoco con acqua bogliente, gittò il corpo di Cristo dentro, e no·llo potea
            consumare; e ciò veggendo, il fedì più volte col coltello, il quale fece abondevolemente
            sangue, sì che tutta l'acqua divenne vermiglia; e di quella il trasse, e miselo in acqua
            fredda, e simile divenne vermiglia. E sopravegnendovi Cristiani per improntare danari,
            s'accorsono del sacrilegio del Giudeo, e il santo corpo per sé medesimo saltò in su una
            tavola. E ciò sentito, il Giudeo fu preso e arso, e il santo corpo ricolto per lo prete
            a grande reverenzia, e di quella casa dove avenne il miracolo si fece una chiesa che si
            chiama il Salvatore del Bogliente.</p>
        </div2>
        <div2 type="capitolo">
          <head>CXLIV</head>
          <argument>
            <p rend="italic">Come i Ravignani presono il conte di Romagna che v'era per la
            Chiesa.</p>
          </argument>
          <p>Nel detto anno, a dì XVI di novembre, gli cittadini di Ravenna presono messer Stefano
            da Ginazzano di casa i Colonnesi di Roma, il quale era conte di Romagna per lo papa e
            per la Chiesa di Roma, e uccisono e rubarono e presono tutta sua masnada e famiglia. Per
            la quale rubellazione tutte le terre di Romagna si commossono a guerra e rubellazione,
            salvo la città di Forlì; e Maghinardo da Susinana prese la città di Faenza. Per la quale
            cosa i Bolognesi cavalcarono a Imola, e disfeciono gli steccati, e rappianarono i fossi
            d'intorno a la terra. Dopo queste novità surte in Romagna il papa vi mandò per conte
            messer Bandino de' conti Guidi da Romena vescovo d'Arezzo, il quale in poco tempo
            appresso tutte le terre di Romagna recò per pace e accordo a sua obbedienza, e della
            Chiesa.</p>
        </div2>
        <div2 type="capitolo">
          <head>CXLV</head>
          <argument>
            <p rend="italic">Come il soldano di Babbillonia vinse per forza la città d'Acri con
              grande danno de' Cristiani.</p>
          </argument>
          <p>Negli anni di Cristo MCCLXXXXI, del mese d'aprile, il soldano di Babbillonia d'Egitto,
            avendo prima fatto sua guernigione e fornimento in Soria, sì passò il diserto, e venne
            nella detta Soria con sua oste, e puosesi ad assedio alla città d'Acri, la quale
            anticamente la Scrittura chiamava Tolomadia, e oggi in latino si chiama Acon, e fu con
            sì grande gente a piè e a cavallo il soldano, che·lla sua oste tenea più di XII miglia.
            Ma inanzi che più diciamo della perdita d'Acri, sì diremo la cagione perché il soldano
            vi venne ad assedio e la prese, avutane relazione da uomini degni di fede nostri
            cittadini e mercatanti che in quegli tempi erano in Acri. Egli è vero che, perché i
            Saracini aveano ne' tempi dinanzi tolte a' Cristiani la città d'Antioccia, e quella di
            Tripoli, e quella di Suri, e più altre terre che' Cristiani teneano alla marina, la
            città d'Acri era molto cresciuta di genti e di podere, però ch'altra terra non si tenea
            in Soria per gli Cristiani, sì che per lo re di Gerusalem, e per quello di Cipri, e il
            prenze d'Antioccia, e quello di Suri, e di Tripoli, e la magione del Tempio e dello
            Spedale, e l'altre magioni, e' legati del papa, e quegli ch'erano oltremare per lo re di
            Francia e per quello d'Inghilterra, tutti faceano capo in Acri e aveavi XVII signorie di
            sangue, la quale era una grande confusione. E in quegli tempi triegue erano state prese
            tra' Cristiani e' Saracini, e avevavi più di XVIII<hi rend="sup">M</hi> d'uomini
            pellegrini crociati; e falliti i loro soldi, e non potendoli avere da' signori e Comuni
            per cui v'erano, parte di loro, uomeni dileggiati e sanza ragione, si misero a rompere
            le triegue, e rubare, e uccidere tutti i Saracini che veniano in Acri sotto la sicurtà
            della triegua co·lloro mercatantie e vittuaglie; e corsono per simile modo rubando e
            uccidendo i Saracini di più casali d'intorno ad Acri. Per la qual cosa il soldano
            tegnendosi molto gravato, mandò suoi ambasciadori in Acri a que' signori, richeggendo
            l'amenda de' danni dati e per suo onore e soddisfacimento di sue genti, gli fossono
            mandati alquanti de' cominciatori e caporali di quelli ch'aveano rotte le triegue per
            farne giustizia: le quali richeste gli furono dinegate; per la qual cosa vi venne ad
            oste, come detto avemo, e per moltitudine di gente ch'avea, per forza riempié parte de'
            fossi ch'erano dalla faccia di terra molto profondi, e presono il primo giro delle mura,
            e l'altro girone con cave e difici feciono in parte cadere; e presono la grande torre
            che·ssi chiamava la Maladetta, che per alcuna profezia si dicie che per quella si dovea
            perdere Acri. Ma per tutto questo non si potea perdere la città, che perché i Saracini
            rompessono le mura il dì, la notte erano riparate e stoppate o con tavole o con sacca di
            lana e di cotono, e difese il dì appresso vigorosamente per lo valente e savio uomo
            frate Guiglielmo di Belgiù maestro del Tempio, il quale era capitano generale della
            guerra, e della guardia della terra, e con molta prodezza e provedenza e sollecitudine
            avea vigorosamente guardata la terra. Ma come piacque a·dDio, e per pulire le peccata
            degli abitanti d'Acri, il detto maestro del Tempio levando il braccio ritto combattendo,
            gli fu per alcuno Saracino saettata una saetta avelenata, la quale gli entrò nella
            giuntura delle corazze, per la qual fedita poco appresso morìo, per la cui morte tutta
            la terra fu iscommossa e impaurita, e per la loro confusione delle tante signorie e
            capitani, come dicemmo dinanzi, si disordinò, e furono in discordia della guardia e
            difensione della terra; e ciascuno, chi potéo, intese a sua salvazione, e ricogliendosi
            in navi e altri legni ch'erano nel porto. Per la qual cagione i Saracini continuando di
            dì e di notte le battaglie, entrarono per forza nella terra, e quella corsono e rubarono
            tutta, e uccisono chiunque si parò loro innanzi, e giovani uomini e femmine menarono in
            servaggio per ischiavi, i quali furono tra morti e presi, uomini e femmine e fanciugli,
            più di LX<hi rend="sup">M</hi>; e 'l dammaggio d'avere e di preda fu infinito. E
            raccolte le prede e' tesori, e tratte le genti prese della terra, si abbatterono le mura
            e le fortezze della terra, e misorvi fuoco, e guastarla tutta, onde la Cristianità
            ricevette uno grandissimo dammaggio, che per la perdita d'Acri non rimase nella
            Terrasanta neuna terra per gli Cristiani; e tutte le buone terre di mercatantia che sono
            alle nostre marine e frontiere mai poi non valsono la metà a profitto di mercatantia e
            d'arti per lo buono sito dov'era la città d'Acri, però ch'ell'era nella fronte del
            nostro mare e in mezzo di Soria, e quasi nel mezzo del mondo abitato, presso a Gerusalem
            LXX miglia, e fontana e porto d'ogni mercatantia sì del levante come del ponente; e di
            tutte le generazioni delle genti del mondo v'usavano per fare mercatantia, e turcimanni
            v'avea di tutte le lingue del mondo sì ch'ell'era quasi com'uno alimento al mondo. E
            questo pericolo non fu sanza grande e giusto giudizio d'Iddio, che quella città era
            piena di più peccatori, uomini e femmine, d'ogni dissoluto peccato, che terra che fosse
            tra' Cristiani. Venuta la dolorosa novella in ponente, e il papa ordinò grandi
            indulgenzie e perdoni a chi facesse aiuto e soccorso alla Terrasanta, mandando a tutti i
            signori de' Cristiani che volea ordinare passaggio generale, e difese con grandi
            processi e scomuniche quale Cristiano andasse in Allessandria o in terra d'Egitto con
            mercatantia, o vittuaglia, o legname, o ferro, o desse per alcuno modo aiuto o
          favore.</p>
        </div2>
        <div2 type="capitolo">
          <head>CXLVI</head>
          <argument>
            <p rend="italic">Della morte del re Ridolfo d'Alamagna.</p>
          </argument>
          <p>Nel detto anno MCCLXXXXI morìo il re Ridolfo d'Alamagna, ma non pervenne alla
            benedizione imperiale, perché sempre intese a crescere suo stato e signoria in Alamagna,
            lasciando le 'mprese d'Italia per acrescere terra e podere a' figliuoli, che per suo
            procaccio e valore di piccolo conte divenne imperadore, e aquistò in propio il ducato
            d'Ostaricchi, e grande parte di quello di Soavia.</p>
        </div2>
        <div2 type="capitolo">
          <head>CXLVII</head>
          <argument>
            <p rend="italic">Come il re Filippo di Francia fece prendere e ricomperare tutti
              gl'Italiani.</p>
          </argument>
          <p>Nel detto anno, la notte di calen di maggio, il re Filippo il Bello di Francia, per
            consiglio di Biccio e Musciatto Franzesi, fece prendere tutti gl'Italiani ch'erano in
            suo reame, sotto protesto di prendere i prestatori; ma così fece prendere e rimedire i
            buoni mercatanti come i prestatori; onde molto fu ripreso e in grande abbominazione, e
            d'allora innanzi il reame di Francia sempre andò abassando e peggiorando. E nota che tra
            la perdita d'Acri e questa presura di Francia i mercatanti di Firenze ricevettono grande
            danno e ruina di loro avere.</p>
        </div2>
        <div2 type="capitolo">
          <head>CXLVIII</head>
          <argument>
            <p rend="italic">Come i Pisani ripresono il castello del Ponte ad Era.</p>
          </argument>
          <p>Nel detto anno, la notte di domenica, a dì XXIII di dicembre, il conte Guido da
            Montefeltro signore in Pisa, sentendo che 'l castello del Ponte ad Era era male
            guardato, e molti de' fanti venutisene a·fFirenze a pasquare, e per trattato del conte,
            con certi terrazzani del detto castello del Ponte ad Era, il quale teneano i Fiorentini,
            venne con suo isforzo a quello, il quale era molto forte di mura e di spesse torri, e
            con larghi fossi pieni d'acqua, e datali la salita d'una delle torri, con navicelle per
            loro recate passati i gran fossi, e con iscale di funi salirono in su le mura, e per
            difalta di mala guardia, e dissesi per alcuni per baratteria de' castellani, che non vi
            teneano la gente ond'erano pagati, il detto castello male difeso fu preso per gli
            Pisani, e morti i castellani e tutta loro compagnia, che v'erano da L fanti, che doveano
            esser CL. E' castellani, l'uno era di casa i Rossi, messere Guido Bigherelli che fu
            preso, e 'l Bingota suo nipote morto, e Nerino de' Tizzoni; e così la loro avarizia, se
            in ciò peccarono, gli fece morire con vergogna del Comune di Firenze ch'era il più forte
            castello d'Italia che fosse in piano. E in quello tempo i Pisani feciono rubellare a'
            Samminiatesi il castello di Vignale in Camporena, onde v'andarono ad oste le tre sestora
            de' cavalieri di Firenze, con molto popolo, gittandovi difici. Alla fine non potendosi
            più tenere, e non avendo soccorso da' Pisani, una notte ch'era una grande fortuna di
            tempo, se n'uscirono quegli del castello sani e salvi per mezza l'oste de' Fiorentini,
            onde a quegli che v'erano fu recato a grande vergogna. Per la qual cosa s'ordinò in
            Firenze generale oste sopra Pisa, e diedonsi le 'nsegne, e messer Corso Donali ebbe la
            reale; ma qual si fosse la cagione, non seguì, onde in Firenze n'ebbe grande ripitio,
            dicendosi che certi grandi n'aveano avuti danari da' Pisani; per la qual cosa, e
            sollecitudine di messer Vieri de' Cerchi allora capitano di parte, si rifece la detta
            oste, e andossi insino a Castello del Bosco, e là attendati, venne in VIII dì continui
            tanta pioggia, che per necessità si ritornò la della oste addietro, e appena si poterono
            ricogliere e stendere.</p>
        </div2>
        <div2 type="capitolo">
          <head>CXLIX</head>
          <argument>
            <p rend="italic">Come la città di Forlì in Romagna fu presa per Maghinardo da
            Susinana.</p>
          </argument>
          <p>Nel detto anno, essendo tutta la contea di Romagna all'obedienza di santa Chiesa sotto
            la guardia del vescovo d'Arezzo che n'era conte per lo papa, Maghinardo da Susinana con
            certi gentili e grandi uomini di Romagna per furto presono la città di Forlì, e in
            quella presono il conte Aghinolfo da Romena co' figliuoli, il quale era fratello del
            detto conte e vescovo d'Arezzo, e assediò il detto conte e vescovo in Cesena, onde surse
            grande guerra in Romagna. Il detto Maghinardo fu uno grande e savio tiranno, e dalla
            contrada tra Casentino e Romagna grande castellano, e con molti fedeli; savio fu di
            guerra e bene aventuroso in più battaglie, e al suo tempo fece grandi cose. Ghibellino
            era di sua nazione e in sue opere, ma co' Fiorentini era Guelfo e nimico di tutti i loro
            nimici, o Guelfi o Ghibellini che fossono; e in ogni oste e battaglia che' Fiorentini
            facessono, mentre fu in vita, fu con sua gente a·lloro servigio, e capitano; e ciò fu,
            che morto il padre, che Piero Pagano avea nome, grande gentile uomo, rimanendo il detto
            Maghinardo piccolo fanciullo e con molti nimici, conti Guidi, e Ubaldini, e altri
            signori di Romagna, il detto suo padre il lasciò alla guardia e tuteria del popolo e
            Comune di Firenze, lui e le sue terre; dal qual Comune benignamente fu cresciuto, e
            guardato, e migliorato suo patrimonio, e per questa cagione era grato e fedelissimo al
            Comune di Firenze in ogni sua bisogna.</p>
        </div2>
        <div2 type="capitolo">
          <head>CL</head>
          <argument>
            <p rend="italic">Come i Fiorentini ebbono il castello d'Ampinana.</p>
          </argument>
          <p>Nel detto anno, essendo rubellato e riposto per lo conte Manfredi figliuolo del conte
            Guido Novello il castello d'Ampinana in Mugello, ch'era di loro giuridizione, e molto
            forte, per contrario de' Fiorentini e del conte a Battifolle che tenea Gattaia, sì vi si
            puose l'oste, e per più tempo assediato, gittandovi più difici, sì·ss'arrendé a patti al
            Comune di Firenze, avendone il detto conte III<hi rend="sup">M</hi> fiorini d'oro; e
            partendosi co' suoi masnadieri, il detto castello per gli Fiorentini fu fatto disfare
            insino a' fondamenti; e d'allora innanzi il Comune di Firenze cusò ragione ne' popoli e
            villate del detto castello, e recò sotto sua signoria, faccendo loro pagare libbre e
            fazioni.</p>
        </div2>
        <div2 type="capitolo">
          <head>CLI</head>
          <argument>
            <p rend="italic">Come morì papa Niccola d'Ascoli.</p>
          </argument>
          <p>Nell'anno MCCLXXXXII morì papa Niccola d'Ascoli nella città di Roma, e là fu soppellito
            a Santo<gap/> Questi fu buono uomo e di santa vita, dell'ordine de' frati minori, ma
            molto favorò i Ghibellini. E dopo la sua morte vacò la Chiesa di papa, per discordia de'
            cardinali, XXVII mesi, che l'una parte volea papa a petizione del re Carlo, ond'era capo
            messer Matteo Rosso degli Orsini, e l'altra parte il contrario, ed era messer Jacopo
            della Colonna capo.</p>
        </div2>
        <div2 type="capitolo">
          <head>CLII</head>
          <argument>
            <p rend="italic">Sì come arse tutta la città di Noione in Francia.</p>
          </argument>
          <p>Nel detto anno MCCLXXXXII s'apprese il fuoco nella città di Noione in Francia, cioè
            nella terra onde fu il beato santo Loi di Noione, e fu sì impetuoso fuoco, che non
            rimase quasi casa né chiesa nella città che non ardesse, e eziandio la mastra chiesa di
            nostra Donna, ove fu la casa e fabbrica di santo Loi, e dov'è il corpo suo; la qual
            città è della grandezza della terra di Prato o più, nella quale si ricevette grandissimo
            dammaggio di case, arnesi, e tesori, e di persone che vi morirono.</p>
        </div2>
        <div2 type="capitolo">
          <head>CLIII</head>
          <argument>
            <p rend="italic">Come fue eletto Attaulfo a re de' Romani.</p>
          </argument>
          <p>Nel detto anno MCCLXXXXII fue eletto per gli prencipi della Magna a re de' Romani
            Attaulfo, detto in latino Andeulfo, conte da Nassi della Magna; ma non pervenne a
            dignità imperiale, anzi fu morto per Alberto dogio di Starlichi, figliuolo del re
            Ridolfo in battaglia.</p>
        </div2>
        <div2 type="capitolo">
          <head>CLIV</head>
          <argument>
            <p rend="italic">Come i Fiorentini feciono oste sopra la città di Pisa.</p>
          </argument>
          <p>Nel detto anno, del mese di giugno, i Fiorentini co·lloro amistà, che furono XXV<hi rend="sup">C</hi> di cavalieri e VIII<hi rend="sup">M</hi> pedoni, per vendetta della
            perdita del Ponte ad Era feciono oste sopra la città di Pisa, della quale oste fu
            capitano messer Gentile degli Orsini di Roma, che venne con CC cavalieri tra Romani e
            Campagnini; e la 'nsegna reale ebbe messer Geri Spini, e il pennone de' feditori messer
            Vanni de' Mozzi. E fu una ricca e una magna oste, delle più ch'avesse a que' tempi fatta
            il Comune di Firenze; e stettonvi ad oste XXXIII dì, e andarono di là dalla badia a San
            Savino, e a quella badia disfeciono il campanile, e tagliarono uno grandissimo e bello
            albero di savina per dispetto de' Pisani, e per la festa di santo Giovanni feciono
            correre il palio presso alle porte di Pisa. E fatto intorno a Pisa grande guasto, e arso
            il borgo dal fosso Arnonico a Pisa, il quale era nobilemente acasato e ingiardinato, si
            tornarono in Firenze sani e salvi, sanza contasto o riparo de' nimici; e sì era in Pisa
            il conte da Montefeltro con VIII<hi rend="sup">C</hi> cavalieri, e non s'ardì a mostrare
            per la viltà che sentiva ne' Pisani, e stette pure alla guardia della cittade.</p>
        </div2>
        <div2 type="capitolo">
          <head>CLV</head>
          <argument>
            <p rend="italic">De' miracoli che apparirono in Firenze per santa Maria d'Orto
              Sammichele.</p>
          </argument>
          <p>Nel detto anno, a dì III del mese di luglio, si cominciarono a mostrare grandi e aperti
            miracoli nella città di Firenze per una figura dipinta di santa Maria in uno pilastro
            della loggia d'Orto Sammichele, ove si vende il grano, sanando infermi, e rizzando
            attratti, e isgombrare imperversati visibilemente in grande quantità. Ma i frati
            predicatori e ancora i minori per invidia o per altra cagione non vi davano fede, onde
            caddono in grande infamia de' Fiorentini. In quello luogo d'Orto Sammichele si truova
            che fu anticamente la chiesa di Sammichele in Orto, la quale era sotto la badia di
            Nonantola in Lombardia, e fu disfatta per farvi piazza; ma per usanza e devozione alla
            detta figura ogni sera per laici si cantavano laude; e crebbe tanto la fama de' detti
            miracoli e meriti di nostra Donna, che di tutta Toscana vi venia la gente in
            peregrinaggio per le feste di santa Maria, recando diverse 'magine di cera per miracoli
            fatti, onde grande parte della loggia dinanzi e intorno alla detta figura s'empié, e
            crebbe tanto lo stato di quella compagnia, ov'erano buona parte della migliore gente di
            Firenze, che molti benificii e limosine, per offerere e lasci fatti, ne seguirono a'
            poveri, l'anno più di libbre VI<hi rend="sup">M</hi>; e seguissi a' dì nostri, sanza
            aquistare nulla possessione, con troppa maggiore entrata, distribuendosi tutta a'
            poveri.</p>
        </div2>
      </div1>
      <div1 type="libro">
        <head>LIBRO NONO</head>
        <argument>
          <p rend="italic">Qui comincia il VIIII libro: conta come nella città di Firenze fu fatto
            il secondo popolo, e più grandi mutazioni che per cagione di quello furono poi in
            Firenze, seguendo dell'altre novitadi universali che furono in que' tempi.</p>
        </argument>
        <div2 type="capitolo">
          <head>I</head>
          <p>Negli anni di Cristo MCCLXXXXII, in calen di febbraio, essendo la città di Firenze in
            grande e possente stato e felice in tutte cose, e' cittadini di quella grassi e ricchi,
            e per soperchio tranquillo, il quale naturalmente genera superbia e novità, sì erano i
            cittadini tra·lloro invidiosi e insuperbiti, e molti micidii e fedite e oltraggi facea
            l'uno cittadino all'altro, e massimamente i nobili detti grandi e possenti, contra i
            popolani e impotenti, così in contado come in città faceano forze e violenze nelle
            persone e ne' beni altrui, occupando. Per la qual cosa certi buoni uomini mercatanti e
            artefici di Firenze che voleano bene vivere si pensarono di mettere rimedio e riparo
            alla detta pestilenzia; e di ciò fu de' caporali intra gli altri uno valente uomo,
            antico e nobile popolano, e ricco e possente, ch'avea nome Giano della Bella, del popolo
            di Sa·Martino, con séguito e consiglio d'altri savi e possenti popolani. E faccendosi in
            Firenze ordine d'arbitrato in correggere gli statuti e le nostre leggi, sì come per gli
            nostri ordini consueto era di fare per antico, sì ordinarono certe leggi e statuti molto
            forti e gravi contro a' grandi e possenti che facessono forze o violenze contro a'
            popolari, radoppiando le pene comuni diversamente, e che fosse tenuto l'uno consorto de'
            grandi per l'altro, e si potessono provare i malificii per due testimoni di pubblica
            voce e fama, e che·ssi ritrovassono le ragioni del Comune: e quelle leggi chiamarono gli
            ordinamenti della giustizia. E acciò che fossono conservati e messi ad esecuzione, sì
            ordinarono che oltre al novero de' VI priori i quali governavano la città fosse uno
            gonfaloniere di giustizia di sesto in sesto, mutando di II in II mesi, come si fanno i
            priori, e sonando le campane a martello, e congregandosi il popolo a dare il gonfalone
            della giustizia nella chiesa di San Piero Scheraggio, che prima non s'usava. E
            ordinarono che niuno de' priori potesse essere di casa de' nobili detti grandi, che
            'mprima ve n'avea sovente de' buoni uomini mercatanti, tutto fossono de' potenti. E la
            'nsegna del detto popolo e gonfalone fu ordinato il campo bianco e la croce vermiglia. E
            furono eletti M cittadini partiti per sesti con certi banderai per contrade, con L
            pedoni per bandiera, i quali dovessono essere armati, e ciascuno con soprasberga e scudo
            della 'nsegna della croce, e trarre ad ogni romore e richesta del gonfaloniere a casa, o
            a palazzo, de' priori, e per fare esecuzione contro a' grandi; e poi crebbe il numero
            de' pedoni eletti in MM, e poi in IIII<hi rend="sup">M</hi>. E simile ordine di gente
            d'arme per lo popolo e colla detta insegna s'ordinò in contado e distretto di Firenze,
            che·ssi chiamavano le leghe del popolo. E 'l primo de' detti gonfalonieri fu uno Baldo
            de' Ruffoli di porte del Duomo; e al suo tempo uscì fuori gonfalone con arme a disfare i
            beni d'uno casato detti Galli di porte Sante Marie, per uno micidio che uno di loro avea
            fatto nel reame di Francia nella persona d'uno popolano. Questa novità di popolo e
            mutazione di stato fu molto grande alla città di Firenze, e ebbe poi molte e diverse
            sequele in male e in bene del nostro Comune, come innanzi per gli tempi faremo menzione.
            E questa novità e cominciamento del popolo non sarebbe venuta fatta a' popolani per la
            potenzia de' grandi, se non fosse che in que' tempi i grandi di Firenze non furono
            tra·lloro in tante brighe e discordie, poi che' Guelfi tornarono in Firenze, com'erano
            allora ch'egli avea grande guerra tra gli Adimari e' Tosinghi, e tra i Rossi e'
            Tornaquinci, e tra i Bardi e' Mozzi, e tra i Gherardini e' Manieri, e tra i Cavalcanti
            e' Bondelmonti, e tra certi de' Bondelmonti e' Giandonati, e tra' Visdomini e'
            Falconieri, e tra i Bostichi e' Foraboschi, e tra' Foraboschi e' Malispini, e tra'
            Frescobaldi insieme, e tra la casa de' Donati insieme, e più altri casati.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come il popolo di Firenze feciono pace co' Pisani, e molte altre
              notabili cose.</p>
          </argument>
          <p>L'anno seguente MCCLXXXXIII quegli che reggeano il popolo di Firenze per fortificare
            loro stato di popolo e affiebolire il podere de' grandi e de' possenti, i quali molte
            volte acrescono e vivono delle guerre, richesti da' Pisani di pace, i quali per le
            guerre erano molto affieboliti e abbassati, il popolo di Firenze non guardando a·cciò,
            alla detta pace assentirono, mandandone i Pisani il conte Guido da Montefeltro loro
            capitano, e disfaccendo il castello del Ponte ad Era, e avendo i Fiorentini libera
            franchigia in Pisa sanza pagare niente di loro mercatantie. E alla detta pace furono i
            Lucchesi, e' Sanesi, e tutte le terre della lega di parte guelfa di Toscana. E nota che
            infino a questo tempo, e più addietro, era tanto il tranquillo stato di Firenze, che di
            notte non si serravano porte alla città, né avea gabelle in Firenze; e per bisogno di
            moneta, per non fare libbra, si venderono le mura vecchie, e' terreni d'entro e di fuori
            a chi v'era acostato. E per l'ordine del popolo molte giuridizioni si raquistarono per
            lo Comune, che Poggibonizzi si recò tutto all'obedienza del Comune, ch'avea giuridizione
            per sé, e Certaldo, e Gambassi, e Catignano; e tolsesi a' Conti la giuridizione di
            Viesca e del Terraio, e Ganghereta, e Moncione, e Barbischio, e 'l castello di Lori, e
            casa Guicciardi; e in Mugello molte possesioni le quali aveano occupate i Conti, e gli
            Ubaldini, e altri gentili uomini; e raquistossi lo spedale di San Sebbio, ch'era del
            Comune, occupato per grandi uomini. E sopra queste cose fu caporale uno valente e leale
            popolano d'Oltrarno chiamato Caruccio del Verre. Sì che nel cominciamento del popolo si
            fece molto di bene comune, e a ciascuno a cui fosse per addietro occupata possesione per
            gli potenti, di fatto fu renduta. In questo tempo che 'l popolo di Firenze era fiero e
            in caldo e signoria, essendo fatto in Firenze uno eccesso e malificio, e quello cotale
            che 'l fece si fuggì e stava nella terra di Prato, per lo Comune di Firenze fu mandato a
            quello Comune che rimandasse lo sbandito. Eglino per mantenere loro libertà nol vollono
            fare; per la quale cosa il Comune di Prato fu condannato per lo Comune di Firenze in
            libbre X<hi rend="sup">M</hi>, e rendessono il malifattore, mandandovi uno messo
            solamente con una lettera. I Pratesi disubbidienti, si bandì l'oste per guastare Prato;
            e già mossa la camera dell'arme del Comune, e le masnade a cavallo e a piè, i Pratesi
            recarono i danari, e menarono il malfattore, e pagarono la condannagione; e così di
            fatto facea le cose l'acceso popolo di Firenze.</p>
        </div2>
        <div2 type="capitolo">
          <head>III</head>
          <argument>
            <p rend="italic">D'uno grande fuoco che fu in Firenze nella contrada di Torcicoda.</p>
          </argument>
          <p>Nel detto anno del MCCLXXXXIII s'apprese uno grande fuoco in Firenze nella contrada
            detta Torcicoda, tra San Piero Maggiore e San Simone, e arsonvi più di XXX case con
            grande dammaggio, ma non vi morì persona. E nel detto tempo si feciono intorno a San
            Giovanni i pilastri de' gheroni di marmi bianchi e neri per l'arte di Calimala, che
            prima erano di macigni, e levarsi tutti i monumenti e sepolture e arche di marmo
            ch'erano intorno a San Giovanni per più bellezza della chiesa.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come si cominciò la guerra intra il re di Francia e quello
              d'Inghilterra.</p>
          </argument>
          <p>Nel detto anno MCCLXXXXIII, avendo avuta battaglia e ruberia in mare tra' Guasconi
            ch'erano uomini del re d'Inghilterra e' Normandi che sono sotto il re di Francia, della
            quale i Normandi ebbono il peggiore, e vegnendosi a dolere della ingiuria e dammaggio
            ricevuto da' Guasconi al loro re di Francia, lo re fece richiedere il re Adoardo
            d'Inghilterra, il quale per risorto tenea la Guascogna dovendone fare omaggio al re di
            Francia, che dovesse fare fare l'amenda alle sue genti, e venire personalmente a·ffare
            omaggio della detta Guascogna al re di Francia, e se ciò non facesse a certo termine
            a·llui dato, il re di Francia col suo consiglio de' XII peri il privava del ducato di
            Guascogna. Per la qual cosa il re Adoardo, il quale era di grande cuore e prodezza, e
            per suo senno e valore fatte di grandi cose oltremare e di qua, isdegnò di non volere
            fare personalmente il detto omaggio, ma mandò in Francia messer Amondo suo fratello, che
            facesse per lui, e soddisfacesse il dammaggio ricevuto per la gente del re di Francia.
            Ma per l'orgoglio e covidigia de' Franceschi, il re Filippo di Francia nol volle
            accettare, per avere cagione di torre al re d'Inghilterra la Guascogna lungamente
            conceputa e disiderata. Per la qual cosa si cominciò aspra e dura guerra tra' Franceschi
            e gl'Inghilesi in terra e in mare, onde molta gente morirono, e furono presi e diserti
            dall'una parte e dall'altra, come innanzi per gli tempi faremo menzione. E 'l seguente
            anno il re Filippo di Francia mandò in Guascogna messere Carlo di Valos suo fratello con
            grande cavalleria, e prese Bordello e molte terre e castella sopra il re d'Inghilterra,
            e in mare mise grande navilio in corso sopra gl'Inghilesi.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come fu eletto e fatto papa Cilestino quinto, e come rifiutò il
            papato.</p>
          </argument>
          <p>Negli anni di Cristo MCCLXXXXIIII, del mese di luglio, essendo stata vacata la Chiesa
            di Roma dopo la morte di papa Niccola d'Ascoli più di due anni, per discordia de'
            cardinali ch'erano partiti, e ciascuna setta volea papa uno di loro, essendo i cardinali
            in Perugia, e costretti aspramente da' Perugini perché eleggessono papa, come piacque
            a·dDio, furono in concordia di non chiamare niuno di loro collegio, e elessono uno santo
            uomo ch'avea nome frate Piero dal Morrone d'Abruzzi. Questi era romito e d'aspra vita e
            penitenzia, e per lasciare la vanità de·mondo, ordinati più santi monisterii di suo
            ordine, sì se n'andò a·ffare penitenzia nella montagna del Morrone, la quale è sopra
            Sermona. Questi eletto e fatto venire e coronato papa, per riformare la Chiesa fece di
            settembre vegnente XII cardinali, grande parte oltramontani, a·ppetizione e per
            consiglio del re Carlo re di Cicilia e di Puglia; e ciò fatto, n'andò colla corte a
            Napoli, il quale dal re Carlo fu ricevuto graziosamente e con grande onore; ma
            perch'egli era semplice e non litterato, e delle pompe del mondo non si travagliava
            volentieri, i cardinali il pregiavano poco, e parea loro che a utile e stato della
            Chiesa avere fatta mala elezione. Il detto santo padre aveggendosi di ciò, e non
            sentendosi sofficiente al governamento della Chiesa, come quegli che più amava di
            servire a·dDio e l'utile di sua anima che l'onore mondano, cercava ogni via come potesse
            rinunziare il papato. Intra gli altri cardinali della corte era uno messer Benedetto
            Guatani d'Alagna molto savio di scrittura, e delle cose del mondo molto pratico e
            sagace, il quale aveva grande volontà di pervenire alla dignità papale, e quello con
            ordine avea cercato e procacciato col re Carlo e co' cardinali, e già da·lloro la
            promessa, la quale poi gli venne fatta. Questi si mise dinanzi al santo padre, sentendo
            ch'egli avea voglia di rinunziare il papato, ch'egli facesse una nuova decretale, che
            per utilità della sua anima ciascuno papa potesse il papato rinunziare, mostrandoli
            assemplo di santo Clemente, che quando santo Pietro venne a morte lasciò ch'apresso
            a·llui fosse papa; e quegli per utile di sua anima non volle essere, e fu in luogo di
            lui in prima santo Lino, e poi santo Cleto papa; e così come il consigliò il detto
            cardinale, fece papa Cilestino il detto decreto; e ciò fatto, il dì di santa Lucia di
            dicembre vegnente, fatto concestoro di tutti i cardinali, in loro presenza si trasse la
            corona e il manto papale, e rinunziò il papato, e partissi della corte, e tornossi ad
            essere eremita, e a·ffare sua penitenzia. E così regnò nel papato V mesi e VIIII dì papa
            Cilestino. Ma poi il suo successore messer Benedetto Guatani detto di sopra, il quale fu
            poi papa Bonifazio, si dice, e fu vero, il fece prendere a la montagna di Santo Angiolo
            in Puglia di sopra a Bestia, ove s'era ridotto a·ffare penitenzia, e chi dice ne voleva
            ire in Ischiavonia, e privatamente nella rocca di Fummone in Campagna il fece tenere in
            cortese pregione, acciò che·llui vivendo non si potesse apporre alla sua lezione, però
            che molti Cristiani teneano Cilestino per diritto e vero papa, nonostante la sua
            rinunziazione, opponendo che sì fatta dignità come il papato per niuno decreto non si
            potea rinunziare, e perché santo Clemente rifiutasse la prima volta il papato, i fedeli
            il pur teneano per padre, e convenne poi che pur fosse papa dopo santo Cleto. Ma
            ritenuto preso Cilestino, come avemo detto, in Fummone, nel detto luogo poco vivette; e
            quivi morto, fu soppellito in una piccola chiesa di fuori di Fummone dell'ordine di suoi
            frati poveramente, e messo sotterra più di X braccia, acciò che 'l suo corpo non si
            ritrovasse. Ma alla sua vita, e dopo la sua morte, fece Iddio molti miracoli per lui,
            onde molta gente aveano in lui grande devozione; e poi a·ccerto tempo appresso dalla
            Chiesa di Roma e da papa Giovanni XXII fu canonizzato, e chiamato santo Piero di
            Morrone, come innanzi al detto tempo fareno menzione.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come fu eletto e fatto papa Bonifazio ottavo.</p>
          </argument>
          <p>Nel detto anno MCCLXXXXIIII messer Benedetto Guatani cardinale, avendo per suo senno e
            segacità adoperato che papa Celestino avea rifiutato il papato, come adietro nel passato
            capitolo avemo fatta menzione, seguì la sua impresa, e tanto adoperò co' cardinali e col
            procaccio del re Carlo, il quale avea l'amistà di molti cardinali, spezialmente di XII
            nuovi eletti per Celestino, e istando in questa cerca, una sera di notte isconosciuto
            con poca compagnia andòe al re Carlo, e dissegli: «Re, il tuo papa Celestino t'ha voluto
            e potuto servire nella tua guerra di Cicilia, ma nonn–ha saputo; ma se tu adoperi co'
            tuoi amici cardinali ch'io sia eletto papa, io saprò, e vorrò, e potrò»; promettendogli
            per sua fede e saramento di mettervi tutto il podere della Chiesa. Allora lo re
            fidandosi in lui, gli promise e ordinò co' suoi XII cardinali che gli dessero le loro
            boci. E essendo alla lezione messer Matteo Rosso e messer Iacopo della Colonna, ch'erano
            capo delle sette de' cardinali, s'accorsono di ciò, incontanente gli diedono le loro, ma
            prima messer Matteo Rosso Orsini; e per questo modo fu eletto papa nella città di Napoli
            la vilia della Natività di Cristo del detto anno; e incontanente che fue eletto si volle
            partire di Napoli colla corte, e venne a Roma, e là si fece coronare con grande
            solennità e onore in mezzo gennaio. E ciò fatto, la prima provisione che fece, sentendo
            che grande guerra era cominciata tra 'l re Filippo di Francia e·re Adoardo d'Inghilterra
            per la quistione di Guascogna, sì mandò oltre i monti due legati cardinali, perché gli
            pacificassono insieme; , ma poco v'adoperarono, che' detti signori rimasono in maggiore
            guerra che di prima. Questo papa Bonifazio fue della città d'Alagna, assai gentile uomo
            di sua terra, figliuolo di messer Lifredi Guatani, e di sua nazione Ghibellino; e mentre
            fu cardinale, protettore di loro, spezialmente de' Todini; ma poi che fu fatto papa
            molto si fece Guelfo, e molto fece per lo re Carlo nella guerra di Cicilia, con tutto
            che per molti savi si disse ch'egli fu partitore della parte guelfa, sotto l'ombra di
            mostrarsi molto Guelfo, come innanzi ne' suoi processi manifestamente si potrà
            comprendere per chi fia buono intenditore. Molto fu magnanimo e signorile, e volle molto
            onore, e seppe bene mantenere e avanzare le ragioni della Chiesa, e per lo suo savere e
            podere molto fu ridottato e temuto; pecunioso fu molto per agrandire la Chiesa e' suoi
            parenti, non faccendo coscienza di guadagno, che tutto dicea gli era licito quello
            ch'era della Chiesa. E come fu fatto papa anullò tutte le grazie de' vacanti fatte per
            papa Celestino, chi non avesse la possesione; fece fare il nipote al re Carlo conte di
            Caserta, e due figliuoli del detto suo nipote, l'uno conte di Fondi e l'altro conte di
            Palazzo. Comperò il castello delle Milizie di Roma, che fu il palazzo d'Attaviano
            imperadore, e quello crescere e reedificare con grande spendio, e più altre forti e
            belle castella in Campagna e in Maremma. E sempre la sua stanza fue il verno in Roma, e
            la state a la prima in Rieti e Orbivieto, ma poi il più in Alagna per agrandire la sua
            cittade. Lasceremo alquanto di dire del detto papa, seguendo di tempo in tempo delle
            novità dell'altre parti del mondo, e massimamente di quelle di Firenze, onde molto ne
            cresce materia.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Quando si cominciò a fondare la nuova chiesa di Santa Croce di
            Firenze.</p>
          </argument>
          <p>Negli anni di Cristo MCCLXXXXIIII, il dì di santa Croce di maggio, si fondò la grande
            chiesa nuova de' frati minori di Firenze detta Santa Croce, e a la consegrazione della
            prima pietra che si mise ne' fondamenti, vi furono molti vescovi e parlati e cherici e
            religiosi, e la podestà, e 'l capitano, e' priori, e tutta la buona gente di Firenze,
            uomini e donne, con grande festa e solennitade. E cominciarsi i fondamenti prima da la
            parte di dietro ove sono le cappelle, però che prima v'era la chiesa vecchia, e rimase
            all'oficio de' frati infino che furono murate le cappelle nuove.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come fu cacciato di Firenze il grande popolare Giano della Bella.</p>
          </argument>
          <p>Nel detto anno MCCLXXXXIIII, del mese di gennaio, essendo di nuovo entrato in signoria
            de la podesteria di Firenze messer Giovanni da Luccino da Commo, avendo dinanzi uno
            processo d'una accusa contro a messer Corso de' Donati, nobile e possente cittadino de'
            più di Firenze, per cagione che 'l detto messer Corso dovea avere morto uno popolano,
            famigliare di messer Simone Galastrone suo consorto, a una mischia e fedite le quali
            aveano avute insieme, e quello famigliare era stato morto; onde messer Corso Donati era
            andato dinanzi con sicurtà della detta podestà, a' prieghi d'amici e signori, onde il
            popolo di Firenze attendea che la detta podestà il condannasse. E già era tratto fuori
            il gonfalone della giustizia per fare l'esecuzione, e egli l'asolvette; per la qual cosa
            in sul palagio della podestà letta la detta prosciogligione, e condannato messer Simone
            Galastrone delle fedite, il popolo minuto gridò: «Muoia la podestà!»; e uscendo a corsa
            di palagio, gridando: «A l'arme a l'arme, e viva il popolo!», gran parte del popolo fu
            in arme, e spezialmente il popolo minuto; e trassono a casa Giano de la Bella loro
            caporale; e elli, si dice, gli mandò col suo fratello al palagio de' priori a seguire il
            gonfaloniere della giustizia; ma ciò non feciono, anzi vennero pure al palagio della
            podestà, il quale popolo a furore con arme e balestra assaliro il detto palagio, e con
            fuoco misono nelle porte, e arsolle, e entrarono dentro, e presono e rubarono la detta
            podestà e sua famiglia vituperosamente. Ma messer Corso per tema di sua persona si fuggì
            di palagio di tetto in tetto, ch'allora non era così murato; de la quale furia i priori,
            ch'erano assai vicini al palagio della podestà, dispiacque, ma per lo isfrenato popolo
            nol poterono riparare. Ma racquetato il romore, alquanti dì appresso i grandi uomini che
            non dormivano in pensare d'abattere Giano de la Bella, imperciò ch'egli era stato de'
            caporali e cominciatori degli ordini della giustizia, e oltre a·cciò, per abassare i
            grandi, volle torre a' capitani di parte guelfa il suggello e 'l mobile della parte,
            ch'era assai, e recarlo in Comune, non perch'egli non fosse Guelfo e di nazione Guelfo,
            ma per abassare la potenzia de' grandi; i quali grandi vedendosi così trattare,
            s'acostarono in setta col consiglio del collegio de' giudici e de' notari, i quali si
            teneano gravati da·llui, come addietro facemmo menzione, e con altri popolani grassi,
            amici e parenti de' grandi, che non amavano che Giano de la Bella fosse in Comune
            maggiore di loro, ordinarono di fare uno gagliardo uficio de' priori; e venne loro
            fatto, e trassesi fuori prima che 'l tempo usato. E ciò fatto, come furono all'uficio,
            sì ordinarono col capitano del popolo, e feciono formare una notificagione e
            inquisizione contro al detto Giano de la Bella e altri suoi consorti e seguaci, e di
            quegli che furono caporali a mettere fuoco nel palagio, opponendo com'egli aveano messa
            la terra a romore, e turbato il pacifico stato, e assalita la podestà contro agli ordini
            della giustizia; per la qual cosa il popolo minuto molto sì conturbò, e andavano a casa
            Giano della Bella, e proffereagli d'esser co·llui in arme a difenderlo, o combattere la
            terra. E il suo fratello trasse in Orto Sammichele uno gonfalone dell'arme del popolo;
            ma Giano ch'era uno savio uomo, se non ch'era alquanto presuntuoso, veggendosi tradito e
            ingannato da coloro medesimi ch'erano stati co·llui affare il popolo, e veggendo che·lla
            loro forza con quella de' grandi era molto possente, e già raunati a casa i priori
            armati, non si volle mettere alla ventura della battaglia cittadinesca, e per non
            guastare la terra, e per tema di sua persona non volle ire dinanzi, ma cessossi, e partì
            di Firenze a dì V di marzo, isperando che 'l popolo i·rimetterebbe ancora in istato;
            onde per la detta accusa, overo notificagione, fu per contumace condannato nella persona
            e isbandito, e in esilio morì in Francia (ch'avea a·ffare di là, ed era compagno de'
            Pazzi), e tutti i suoi beni disfatti, e certi altri popolani accusati co·llui; onde di
            lui fu grande danno alla nostra cittade, e massimamente al popolo, però ch'egli era il
            più leale e diritto popolano e amatore del bene comune che uomo di Firenze, e quegli che
            mettea in Comune e non ne traeva. Era presuntuoso e volea le sue vendette fare, e fecene
            alcuna contra gli Abati suoi vicini col braccio del Comune, e forse per gli detti
            peccati fu, per le sue medesime leggi fatte, a torto e sanza colpa da' non giusti
            giudicato. E nota che questo è grande esemplo a que' cittadini che sono a venire, di
            guardarsi di non volere essere signori di loro cittadini né troppo presuntuosi, ma
            istare contenti a la comune cittadinanza, che quegli medesimi che·ll'aveano aiutato a
            farlo grande per invidia il tradiranno e penseranno d'abattere; esse n'è veduta
            isperienza vera in Firenze per antico e per novello, che chiunque s'è fatto caporale di
            popolo o d'università è stato abattuto, però che·llo 'ngrato popolo mai non rende altri
            meriti. Di questa novitade ebbe grande turbazione e mutazione il popolo e la cittade di
            Firenze, e d'allora innanzi gli artefici e' popolani minuti poco podere ebbono in
            Comune, ma rimase al governo de' popolani grassi e possenti.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Quando si cominciò a fondare la chiesa maggiore di Santa Reparata.</p>
          </argument>
          <p>Nel detto anno MCCLXXXXIIII, essendo la città di Firenze in assai tranquillo stato,
            essendo passate le fortune del popolo per le novità di Giano della Bella, i cittadini
            s'accordarono di rinnovare la chiesa maggiore di Firenze, la quale era molto di grossa
            forma e piccola a comparazione di sì fatta cittade, e ordinaro di crescerla, e di trarla
            addietro, e di farla tutta di marmi e con figure intagliate. E fondossi con grande
            solennitade il dì di santa Maria di settembre per lo legato del papa cardinale e più
            vescovi, e fuvi la podestà e capitano e' priori, e tutte l'ordini delle signorie di
            Firenze, e consagrossi ad onore d'Iddio e di santa Maria, nominandola Santa Maria del
            Fiore, con tutto che mai no·lle si mutò il primo nome per l'universo popolo, Santa
            Reparata. E ordinossi per lo Comune a la fabbrica e lavorio de la detta chiesa una
            gabella di danari IIII per libbra di ciò che usciva della camera del Comune, e soldi II
            per capo d'uomo; e il legato e' vescovi vi lasciarono grandi indulgenzie e perdonanze a
            chi vi facesse aiuto e limosina.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come messer Gianni di Celona venne in Toscana vicario d'imperio.</p>
          </argument>
          <p>Nel detto anno MCCLXXXXIIII uno valente e gentile uomo della casa del conte di
            Borgogna, che·ssi chiamava messer Gianni di Celona, a sommossa della parte ghibellina di
            Toscana e col loro favore, impetrò da Alberto d'Osteric re de' Romani d'essere vicario
            d'imperio in Toscana; e ciò fatto, passò in Italia con V<hi rend="sup">C</hi> Borgognoni
            e Tedeschi a cavallo, e arrivò nella città d'Arezzo; e in quella cogli Aretini, e'
            Romagnuoli, e' ribelli di Firenze, cominciò a·ffare guerra a' Fiorentini e Sanesi, e
            stette bene uno anno. A la fine non piaccendo a' Ghibellini perch'era di lingua
            francesca, furono in sospetto di lui; per la qual cosa poi per procaccio di papa
            Bonifazio, a petizione del Comune di Firenze e de' Guelfi di Toscana, per accordo si
            partì con sua gente, e tornossi in Borgogna l'anno MCCLXXXXV, ed ebbe dal Comune di
            Firenze XXX<hi rend="sup">M</hi> fiorini d'oro, e simile per rata da l'altre terre
            guelfe di Toscana, per mandarlo via. Nel detto anno MCCLXXXXIIII morì in Firenze uno
            valente cittadino il quale ebbe nome ser Brunetto Latini, il quale fu gran filosafo, e
            fue sommo maestro in rettorica, tanto in bene sapere dire come in bene dittare. E fu
            quegli che spuose la Rettorica di Tulio, e fece il buono e utile libro detto Tesoro, e
            il Tesoretto, e la Chiave del Tesoro, e più altri libri in filosofia, e de' vizi e di
            virtù, e fu dittatore del nostro Comune. Fu mondano uomo, ma di lui avemo fatta menzione
            però ch'egli fue cominciatore e maestro in digrossare i Fiorentini, e farli scorti in
            bene parlare, e in sapere guidare e reggere la nostra repubblica secondo la
          Politica.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come fu canonizzato santo Luis re che fu di Francia.</p>
          </argument>
          <p>Nel detto anno MCCLXXXXIIII papa Bonifazio co' suoi frati cardinali nella città
            d'Orbivieto canonizzò la memoria del buono Luis re di Francia, il quale morì per la
            Cristianitade sopra la città di Tunisi, trovando per vere testimonianze di lui sante
            opere a la sua vita e a la sua fine, e avendo Iddio mostrati di lui aperti miracoli.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come i grandi di Firenze misono la città a romore per rompere il
              popolo.</p>
          </argument>
          <p>A dì VI del mese di luglio, l'anno MCCLXXXXV, i grandi e possenti della città di
            Firenze veggendosi forte gravati di nuovi ordini de la giustizia fatti per lo popolo, e
            massimamente di quello ordine che dice che l'uno consorto sia tenuto per l'altro, e
            che·lla pruova della piuvica fama fosse per due testimoni; e avendo in sul priorato di
            loro amici, sì procacciarono di rompere gli ordini del popolo. E prima sì·ssi
            pacificarono insieme de' grandi nimistà tra·lloro, spezialmente tra gli Adimari e'
            Tosinghi, e tra' Bardi e' Mozzi; e ciò fatto, feciono a certo dì ordinato raunata di
            gente, e richiesono i priori che' detti capitoli fossono corretti; onde della città di
            Firenze fu tutta gente a romore e a l'arme, i grandi per sé a cavalli coverti, e
            co·lloro séguito di contadini e d'altri masnadieri a piè in grande quantità; e
            schierarsi parte di loro nella piazza di Santo Giovanni, ond'ebbe la 'nsegna reale
            messer Forese degli Adimari; parte di loro a la piazza a Ponte, ond'ebbe la 'nsegna
            messer Vanni Mozzi; e parte in Mercato Nuovo, ond'ebbe la 'nsegna messer Geri Spini, per
            volere correre la terra. I popolani s'armarono tutti co' loro ordini e insegne e
            bandiere, e furono in grande numero, e asserragliarono le vie della città in più parti,
            perché i cavalieri non potessono correre la terra, e raunarsi al palagio della podestà e
            a casa de' priori, che stavano allora nella casa de' Cerchi dietro a San Brocolo; e
            trovossi il popolo sì possente, e ordinati di forza e d'arme e di gente, e diedono
            compagnia a' priori, perch'erano sospetti, de' maggiori e de' più possenti e savi
            popolani di Firenze, uno per sesto. Per la qual cosa i grandi non ebbono niuna forza né
            podere contra loro, ma il popolo avrebbe potuto vincere i grandi, ma per lo migliore e
            per non fare battaglia cittadinesca, avendo alcuno mezzo di frati di buona gente
            dall'una parte a l'altra, ciascuna parte si disarmò, e la cittade si racquetò sanza
            altra novità, rimagnendo il popolo in suo stato e signoria, salvo che, dove la pruova de
            la piuvica fama era per II testimoni, si mise fossono per III; e ciò feciono i priori
            contra volontà de' popolani, ma poco appresso si rivocò e tornò al primo stato. Ma pur
            questa novitate fue la radice e cominciamento dello sconcio e male istato della città di
            Firenze che ne seguì apresso, che da indi innanzi i grandi mai non finarono di cercare
            modo d'abattere il popolo a·lloro podere; e' caporali del popolo cercarono ogni via di
            fortificare il popolo e d'abassare i grandi, fortificando gli ordini della giustizia; e
            feciono torre a' grandi le loro balestra grosse, e comperate per lo Comune; e molti
            casati che nonn erano tiranni e di non grande podere trassono del numero de' grandi e
            misono nel popolo, per iscemare il podere de' grandi e crescere quello del popolo. E
            quando i detti priori uscirono dell'uficio, fu loro picchiate le caviglie dietro, e
            gittati de' sassi, perch'erano stati consenzienti a favorare i grandi; e per questo
            romore e novitadi si mutò nuovo stato di popolo in Firenze, onde furono capo Mancini, e
            Magalotti, Altoviti, Peruzzi, Acciaiuoli, e Cerretani, e più altri.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come lo re Carlo fece pace col re Giamo d'Araona.</p>
          </argument>
          <p>Negli anni di Cristo MCCLXXXXV morì il re Anfus d'Araona, per la cui morte don Giamo
            suo fratello, il quale s'avea fatto coronare e tenea l'isola di Cicilia, cercò sua pace
            colla Chiesa e col re Carlo, e per mano di papa Bonifazio si fece in questo modo; che 'l
            detto don Giamo togliesse per moglie la figliuola del re Carlo, e rifiutasse la signoria
            di Cicilia, e lasciasse gli stadichi che 'l re Carlo avea lasciati in Aragona, ciò erano
            Ruberto e Ramondo e Giovanni suoi figliuoli con altri baroni e cavalieri provenzali; e
            'l papa col re Carlo promise di fare rinunziare Carlo di Valos, fratello del re di
            Francia, il privilegio che papa Martino quarto gli avea fatto del reame d'Araona; e
            perché a·cciò consentisse, gli diè il re Carlo la contea d'Angiò e la figliuola per
            moglie. E per ciò fornire andò il re Carlo in Francia in persona, e lui tornando
            coll'accordo fatto e co' suoi figliuoli, i quali avea diliberi di pregione, sì passò per
            la città di Firenze, ne la quale era già venuto da Napoli per farglisi incontro Carlo
            Martello re d'Ungheria suo figliuolo, e con sua compagnia CC cavalieri a sproni d'oro,
            Franceschi, e Provenzali, e del Regno, tutti giovani, vestiti col re d'una partita di
            scarlatto e verde bruno, e tutti con selle d'una assisa a palafreno rilevate d'ariento e
            d'oro, co l'arme a quartieri a gigli ad oro, e acerchiata rosso e d'argento, cioè l'arme
            d'Ungaria, che parea la più nobile e ricca compagnia che anche avesse uno giovane re con
            seco. E in Firenze stette più di XX dì, attendendo il re suo padre e' frategli, e da'
            Fiorentini gli fu fatto grande onore, e egli mostrò grande amore a' Fiorentini, onde
            ebbe molto la grazia di tutti. E venuto il re Carlo, e Ruberto, e Ramondo, e Giovanni
            suoi figliuoli in Firenze col marchese di Monferrato, che dovea avere per moglie la
            figliuola del re, fatti in Firenze più cavalieri, e ricevuto molto onore e presenti da'
            Fiorentini, il re con tutti i figliuoli si tornò a corte di papa e poi a Napoli. E ciò
            fatto, e messo a seguizione per lo papa e per lo re Carlo tutto il contratto della pace,
            don Giamo si partì di Cicilia e andossene in Araona, e del reame si fece coronare; ma di
            cui si fosse la colpa, o del papa o di don Giamo, il re Carlo si trovò ingannato, che
            dove lo re Carlo si credette riavere l'isola di Cicilia a queto, partitosene don Giamo,
            Federigo sequente suo fratello vi rimase signore, e a' Ciciliani se ne fece coronare
            contra volontà della Chiesa dal vescovo di Cefalona, onde il papa mostrò grande
            turbazione contro al re d'Araona e Federigo suo fratello, e fecelo citare a corte, il
            quale re Giamo vi venne l'anno appresso, come innanzi faremo menzione.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come la parte guelfa furono per forza cacciati di Genova.</p>
          </argument>
          <p>Nel detto anno si cominciò grande guerra tra' cittadini di Genova, tra la parte guelfa,
            ond'erano capo i Grimaldi, e la parte ghibellina, ond'eran capo gli Ori e Spinoli; e ciò
            parve che si scoprisse per invidia tra·lloro, e per la signoria della terra: ché la
            state medesima aveano fatta la più grande e la più ricca armata in mare sopra i
            Viniziani che mai facesse Comune, che più di CLX galee furono, sanza gli altri legni
            grossi e sottili, che furono più di C, e ciascuna parte e casato armando a gara l'uno
            dell'altro si sforzaro; e allora fu Genova e il suo podere nel maggiore colmo ch'ella
            fosse mai, che poi sempre vennono calando. E parve che in quello stuolo si cominciasse
            la discordia, che non passarono più innanzi che Messina, ch'aveano ordinato d'andare
            infino a Vinegia; e tornati a Genova, cominciarono tra·lloro battaglia cittadinesca, la
            quale durò da L dì, saettandosi e combattendosi di dì e di notte, onde molti ne moriro
            d'una parte e d'altra, e in più parti de la città misono fuoco, e arse la Riva quasi
            tutta, e la chiesa maggiore di Santo Lorenzo, e più case e palazzi. A la fine quegli di
            casa d'Oria, e gli Spinoli, e' loro seguaci, sotto trattato di triegua si fornirono di
            molta gente nuova di Lombardia e della riviera, e trovarsi sì forti, che per forza ne
            cacciarono i Grimaldi e' loro seguaci guelfi; e ciò fu di gennaio nel MCCLXXXXV.</p>
        </div2>
        <div2 type="capitolo">
          <head>XV</head>
          <argument>
            <p rend="italic">De' fatti de' Tarteri di Persia</p>
          </argument>
          <p>Nel detto anno essendo imperadore de' Tarteri di Persia e del Turigi Baido Cane,
            fratello che fu d'Argon Cane, onde addietro in alcuna parte facemmo menzione; e se Argon
            amò i Cristiani, questo Baido fu cristianissimo e nimico de' Saracini; per la qual cosa
            i Saracini di suo paese con certi signori di Tarteri feciono con ispendio e gran
            promesse che Casano suo nipote e figliuolo che fu d'Argon si rubellò da·llui, e venne in
            campo con grande oste de' Tarteri e Saracini contro a·llui per combattere. Baido
            veggendosi da gran parte de' suoi tradito, si mise a fuggire, il quale da Casano fue
            seguito, e sconfitto, e morto. E 'l detto Casano fatto signore colla forza de' Saracini,
            come detto avemo, incontanente mutò condizione, e come prima avea amati i Saracini e
            odiati i Cristiani, così apresso fu amico de' Cristiani e nimico de' Saracini, e
            distrusse tutti coloro che·ll'aveano consigliato di fare male a' Cristiani, e appresso
            fece molto di bene per la Cristianità per raquistare la Terrasanta, come innanzi al
            tempo faremo menzione.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come Maghinardo da Susinana isconfisse i Bolognesi, e prese la città
              d'Imola</p>
          </argument>
          <p>Negli anni di Cristo MCCLXXXXVI, in calen di aprile, Maghinardo da Susinana, onde
            addietro facemmo menzione, avendo guerra co' Bolognesi per cagione della presa di Forlì
            e d'altre terre di Romagna, onde i Bolognesi aveano la signoria, e fatta lega col
            marchese Azzo da Ferrara, il quale simigliante avea guerra co' Bolognesi, coll'aiuto di
            sua gente e de' Ghibellini di Romagna, vegnendo con oste sopra la città d'Imola ov'erano
            i Bolognesi co·lloro forza, combattendo co·lloro gli sconfisse con grande danno de'
            presi e de' morti, e prese la detta città d'Imola con molti Bolognesi che v'erano
            dentro.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come il popolo di Firenze fece fare la terra di Castello San Giovanni e
              Castello Franco in Valdarno</p>
          </argument>
          <p>Nel detto anno essendo il Comune e popolo di Firenze in assai buono e felice stato, con
            tutto che i grandi avessono incominciato a contradiare il popolo, come detto avemo, il
            popolo per meglio fortificarsi in contado, e scemare la forza de' nobili e de' potenti
            del contado, e spezialmente quella de' Pazzi di Valdarno e degli Ubertini ch'erano
            Ghibellini, si ordinò che nel nostro Valdarno di sopra si facessono due grandi terre e
            castella; l'uno era tra Fegghine e Montevarchi, e puosesi nome Castello Santo Giovanni,
            e l'altro in casa Uberti a lo 'ncontro passato l'Arno, e puosongli nome Castello Franco,
            e francarono tutti gli abitanti de' detti castelli per X anni d'ogni fazzione e spese di
            Comune, onde molti fedeli de' Pazzi e Ubertini, e di quegli da Ricasoli, e de' Conti, e
            d'altri nobili, per esser franchi si feciono terrazzani de' detti castelli; per la qual
            cosa in poco tempo crebbono e multiplicaro assai, e fecionsi buone e grosse terre.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come lo re Giamo d'Araona venne a Roma, e papa Bonifazio gli
              privileggiò l'isola di Sardigna</p>
          </argument>
          <p>Nel detto anno alla richesta di papa Bonifazio il re Giamo d'Araona venne a Roma al
            detto papa, e menò seco la reina Gostanza sua madre e figliuola che fu del re Manfredi,
            e messer Ruggieri di Loria suo amiraglio, a' quali il papa fece grande onore e
            ricomunicogli; e 'l detto re Giamo si scusò della 'mpresa che don Federigo suo fratello
            avea fatta della signoria di Cicilia, come non era essuta di sua saputa né di suo
            consentimento, giurando in mano del papa in presenza del re Carlo che a richiesta del re
            Carlo e' sarebbe personalmente, e con sua gente e forza, contro a don Federigo suo
            fratello ad aiutare racquistare l'isola di Cicilia; e simile promessa e saramento fece
            fare a messer Ruggieri di Loria suo amiraglio. Per la quale cosa il papa fece il detto
            re Giamo ammiraglio e gonfaloniere della Chiesa in mare, quando si facesse il passaggio
            d'oltremare, e privileggiollo del reame dell'isola di Sardigna, conquistandolo sopra i
            Pisani o chi v'avesse signoria; e fece il detto papa che 'l re Carlo perdonò ogni offesa
            ricevuta da messere Ruggieri di Loria, e fecelo suo ammiraglio; per la qual cosa
            sappiendo don Federigo, gli tolse tutte sue rendite e onori ch'avea in Cicilia, e al
            nipote, opponendogli tradigione, fece tagliare la testa.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come il conte di Fiandra e quello di Bari si rubellarono al re di
              Francia</p>
          </argument>
          <p>Nel detto anno il conte Guido di Fiandra e il conte di Bari genero del re d'Inghilterra
            si rubellarono dal re di Francia per oltraggi ricevuti dal re e da sua gente, e
            allegarsi col re Adoardo d'Inghilterra. E intr'altre principali cagioni della
            rubellazione del conte di Fiandra si fu perch'egli avea maritata la figliuola al
            figliuolo del re d'Inghilterra sanza consentimento del re; onde non piaccendo al re,
            mandò per lo conte e per la contessa di Fiandra, e poi per la figliuola; e quando furono
            a Parigi, lo re fece ritenere la detta donzella in cortese pregione, perché non fosse
            moglie del suo nimico, e poco tempo appresso ella morì; e dissesi che fu fatta morire di
            veleno. Il conte vedendo ritenuta sua figlia, e egli da·re in leggere guardia lasciato,
            si partì privatamente di Parigi e fuggìsi in Fiandra, e dolendosi a' figliuoli e a la
            sua gente del torto che gli facea il re di sua figlia, fece le sue terre rubellare al
            re; e in Lilla mise a guardia Ruberto suo primo figliuolo, e a Doai Guiglielmo secondo
            figliuolo, e a Coltrai messere Gianni di Namurro suo figliuolo; e il conte rimase a la
            guardia di Bruggia, e 'l duca di Brabante suo nipote a la guardia di Guanto. Per la qual
            cosa il re di Francia con grande oste andòe in Fiandra con la maggiore parte di sua
            baronia, e con più di X<hi rend="sup">M</hi> cavalieri e popolo innumerabile, e puosesi
            a oste a Lilla, ne la quale era messer Ruberto di Fiandra e 'l siri di Falcamonte de la
            Magna con più soldati tedeschi, i quali difendeano la terra francamente. In questa
            stanza il conte d'Artese isconfisse i Fiaminghi a Fornes, e lo re d'Inghilterra arrivò
            in Fiandra, come si tratterà nel seguente capitolo; per la qual cosa, e ancora perché la
            villa di Lilla non era bene proveduta né fornita di vittuaglia, s'arrendéo la terra al
            re di Francia, andandone sano e salvo messer Ruberto di Fiandra con tutti i soldati
            tedeschi. E avuta il re di Francia Lilla, prese la sua gente Bettona e più altre ville
            di Fiandra, e fece poi lo re di Francia cavalcare le terre del conte di Bari, e ardere e
            guastare.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come il conte d'Artese isconfisse i Fiamminghi a Fornes, e come il re
              d'Inghilterra passò in Fiandra</p>
          </argument>
          <p>Nel seguente anno MCCLXXXXVII, essendo cresciuta la guerra al re di Francia per lo re
            d'Inghilterra, e per la rubellazione del conte di Fiandra e di quello di Bari, come
            detto avemo di sopra, sì feciono lega ancora contro a·llui col re Attaulfo d'Alamagna, e
            mandogli il re d'Inghilterra XXX<hi rend="sup">M</hi> marchi di sterlini, acciò che
            venisse con suo isforzo in Fiandra per assalire il reame di Francia; e così promise e
            giurò, e lo re d'Inghilterra promise di venirvi in persona; e vennero alquanti cavalieri
            tedeschi in Fiandra al soldo de' Fiamminghi, i quali volendo co' Fiamminghi insieme
            assalire la contea d'Artese, il conte d'Attese con grande cavalleria di Franceschi
            tornato di Guascogna in Artese per la detta guerra cominciata per gli Fiamminghi,
            essendo al conte d'Artese già renduta la villa di Berghe a la marina, si fece loro
            incontro a Fornes in Fiandra, e quivi combattendo insieme, onde i Fiamminghi e' Tedeschi
            furono sconfitti, e morìvi il conte Guiglielmo di Giulieri, e Arrigo conte dal Bemonte,
            e 'l siri di Gaura, e più altri baroni e cavalieri tedeschi e fiamminghi con più di
              III<hi rend="sup">M</hi> tra a piè e a cavallo vi furono morti e presi. E dopo la
            detta sconfitta il conte d'Artese prese Fornes, e feciono le comandamenta tutte le terre
            della marina e la valle di Cassella. In questo il re Adoardo d'Inghilterra con grande
            navilio, e con M e più buoni cavalieri e con gente d'arme a piè assai, e arrivò in
            Fiandra al porto della Stuna, sì come avea promesso per la lega fatta col re d'Alamagna
            e col conte di Fiandra, e prese la villa di Bruggia, la quale fue abandonata da'
            Franceschi, però che non v'avea fortezza né di muro né di fossi; e poi n'andò a Guanto,
            però che Bruggia non era forte, e gli grandi borgesi di Bruggia eran tutti della parte
            del re, onde non si fidava di stare in Bruggia. A Guanto era il conte di Fiandra per
            attendere il re d'Alamagna, il quale per più moneta, si disse, ch'ebbe dal re di
            Francia, non venne, come avea promesso e giurato; e chi disse che il detto re d'Alamagna
            rimase per guerra che 'l re di Francia per suoi danari e promessa di parentado gli fece
            muovere al duca d'Osteric; e a questo diamo più fede. Onde il re Adoardo veggendosi
            ingannato e tradito, overo fallito dal re d'Alamagna, e sentendo il grande podere del re
            di Francia, e com'era già mosso con tutta sua baronia, avuta Lilla, per venire contro
            a·llui a Guanto, e già era a Coltrai in Fiandra; per la qual cosa il re d'Inghilterra
            non s'affidò di dimorare in Fiandra, però che venuto il re di Francia con sua oste, il
            convenia essere soppreso o assediato in Bruggia o in Guanto, o venire a battaglia
            co·llui; e dapoi che non era venuto il re d'Alamagna con sua gente, non avea podere
            d'uscire a campo contro al re di Francia, e però si partì di Fiandra in grande fretta, e
            tornossi con sua gente inn–Inghilterra, e lasciò il conte di Fiandra in Guanto in male
            stato e da tutti abandonato. Lo re di Francia perché s'appressava il verno, e avea
            novelle come il re Carlo di Puglia venia in Francia in servigio del re d'Inghilterra, e
            per commessione del papa, per mettere accordo intra·llui e·re Adoardo, suoi congiunti,
            parenti, e amici, sì·ssi tornò in Francia con tutta sua oste, lasciando grande
            guernigione di gente d'arme a cavallo e a piè ne le dette terre, e fece fare a Lilla e a
            Coltrai forti castelli. E tornato in Francia, il re Carlo ordinò dal re di Francia al re
            Adoardo d'Inghilterra e 'l conte di Fiandra triegue per due anni, rimanendo al re di
            Francia per patti Bruggia, e Lilla, e Coltrai, e altre ville, le quali terre di Fiandra
            erano già all'obedienzia e guadagnate per lo re di Francia; e per dispensagione del papa
            il re d'Inghilterra prese per moglie la serocchia del re di Francia, e accordogli di
            pace insieme.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come papa Bonifazio privò del cardinalato messer Iacopo e messer Piero
              della Colonna</p>
          </argument>
          <p>Negli anni di Cristo MCCLXXXXVII, a dì XIII del mese di maggio, tenendosi papa
            Bonifazio molto gravato da' signori Colonnesi di Roma, perché in più cose l'aveano
            contastato per isdegno di loro maggioranza, ma più si tenea il papa gravato, perché
            messer Iacopo e messer Piero de la Colonna cardinali gli erano stati contradi a la sua
            lezione, mai non pensò se non di mettergli al niente. E in questo avenne che Sciarra de
            la Colonna loro nipote, vegnendo al mutare della corte di<gap/> a le some degli arnesi e
            tesoro de la Chiesa, le rubò e prese, e menolle in<gap/> Per la qual cagione
            agiugnendovi la mala volontade conceputa per adietro, il detto papa contro a·lloro fece
            processo in questo modo: che' detti messer Iacopo e messer Piero de la Colonna diacani
            cardinali del cardinalato e di molti altri benifici ch'aveano da la Chiesa gli dispuose
            e privò; e per simile modo condannò e privò tutti quegli de la casa de' Colonnesi,
            cherici e laici, d'ogni beneficio ecclesiastico e secolare, e scomunicolli, che mai non
            potessono avere beneficio; e fece disfare le case e' palazzi loro di Roma, onde parve
            molto male a' loro amici romani; ma non poterono contradire per la forza del papa e
            degli Orsini loro contrari; per la quale cosa si rubellarono al tutto dal papa e
            cominciarono guerra, però ch'egli erano molto possenti, e aveano gran séguito in Roma, e
            era loro la forte città di Pilestrino, e quella di Nepi, e la Colonna, e più altre
            castella. Per la qual cosa il papa diede la indulgenza di colpa e pene chi prendesse la
            croce contro a·lloro, e fece fare oste sopra la città di Nepi, e il Comune di Firenze vi
            mandò in servigio del papa VI<hi rend="sup">C</hi> tra balestrieri e pavesari crociati
            co le sopransegne del Comune di Firenze; e tanto stette l'oste a l'assedio, che la città
            s'arendé al papa a patti, ma molta gente vi morì e amalò per corruzzione d'aria ch'ebbe
            nella detta oste.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come Alberto d'Osteric sconfisse e uccise Ataulfo re d'Alamagna, e
              com'egli fue eletto re de' Romani</p>
          </argument>
          <p>Negli anni di Cristo MCCLXXXXVIII, del mese di giugno, avendo i prencipi d'Alamagna
            privato Ataulfo della lezione dello 'mperio per cagione della sua dislealtà, e perché
            s'era legato col re di Francia per sua moneta, e tradito il re d'Inghilterra e il conte
            di Fiandra, come addietro avemo fatta menzione, e ancora per procaccio d'Alberto dogio
            d'Osteric, figliuolo che fu del re Ridolfo, per avere la lezione con ordine e trattato
            del re Adoardo, e con molta sua moneta data al detto Alberto per fare vendetta del
            tradimento commesso per lo detto Ataulfo re d'Alamagna; e ciò fatto, il detto dogio
            Alberto con sua potenzia di gente d'arme venne contro al detto Ataulfo, e in campo
            combatté co·llui, e sconfisselo, e rimase il detto Ataulfo morto nella detta battaglia
            con molta di sua gente; e avuta Alberto la detta vittoria, si fece eleggere re de'
            Romani, e poi confermare a papa Bonifazio.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come i Colonnesi vennero a la misericordia del papa, e poi si
              rubellarono un'altra volta</p>
          </argument>
          <p>Nel detto anno, del mese di settembre, essendo trattato d'accordo da papa Bonifazio a'
            Colonnesi, i detti Colonnesi, cherici e laici, vennero a Rieti ov'era la corte, e
            gittarsi a piè del detto papa a la misericordia, il quale perdonò loro, e assolvetteli
            della scomunicazione, e volle gli rendessono la città di Penestrino; e così feciono,
            promettendo loro di ristituirgli in loro stato e dignità, la qual cosa non attenne loro,
            ma fece disfare la detta città di Penestrino del poggio e fortezze ov'era, e fecene
            rifare una terra al piano, a la quale puose nome Civita Papale; e tutto questo trattato
            falso e frodolente fece il papa per consiglio del conte da Montefeltro, allora frate
            minore, ove gli disse la mala parola: «Lunga promessa coll'attendere corto
            <abbr>etc.</abbr>». I detti Colonnesi trovandosi ingannati di ciò ch'era loro promesso,
            e disfatta sotto il detto inganno la nobile fortezza di Penestrino, innanzi che
            compiesse l'anno si rubellarono dal papa e da la Chiesa, e 'l papa gli scomunicò da capo
            con aspri processi; e per tema di nonn esser presi o morti, per la persecuzione del
            detto papa, si partirono di terra di Roma, e isparsonsi chi di loro in Cicilia, e chi in
            Francia, e in altre parti, nascondendosi di luogo in luogo per non esser conosciuti, e
            di non dare di loro posta ferma, spezialmente messer Iacopo e messer Piero ch'erano
            stati cardinali; e così stettono inn–esilio mentre vivette il detto papa.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come i Genovesi sconfissono i Viniziani in mare</p>
          </argument>
          <p>Nel detto anno, a dì VIII di settembre, essendo grande guerra in mare tra i Genovesi e'
            Viniziani, ciascuno fece armata, i Genovesi di CX galee, e' Viniziani di CXX galee; e'
            detti Genovesi, ond'era capitano e amiraglio messer Lamba d'Oria, passarono la Cicilia e
            misonsi nel golfo, con intendimento d'andare infino a la città di Vinegia, se in altro
            luogo non trovassono i Viniziani; ma come furono in Ischiavonia, trovarono l'armata de'
            detti Viniziani a l'isola de la Scolcola, ov'ebbe tra' due stuoli aspra e dura
            battaglia; a la fine furono sconfitti i Viniziani, e molti ne furono morti e presi, e
            LXX corpi di loro galee ne furono menate co' pregioni in Genova.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">De' grandi tremuoti che furono in certe città d'Italia</p>
          </argument>
          <p>Nel detto anno furono molti tremuoti in Italia, spezialmente nella città di Rieti e in
            quella di Spuleto, e in Toscana nella città di Pistoia, ne le quali cittadi caddono
            molte case, e palazzi, e torri, e chiese, e fu segno del giudicio di Dio, del futuro
            pericolo, e aversitadi, che poco appresso si cominciò in più parti d'Italia, e
            spezialmente nelle dette nominate cittadi, come innanzi per gli tempi faremo
          menzione.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Quando si cominciò ii palazzo del popolo di Firenze ove abitano i
              priori</p>
          </argument>
          <p>Nel detto anno MCCLXXXXVIII si cominciò a fondare il palagio de' priori per lo Comune e
            popolo di Firenze, per le novità cominciate tra 'l popolo e' grandi, che ispesso era la
            terra in gelosia e in commozione, a la riformazione del priorato di due in due mesi, per
            le sette già cominciate, e i priori che reggeano il popolo e tutta la repubblica non
            parea loro essere sicuri ove abitavano innanzi, ch'era ne la casa de' Cerchi bianchi
            dietro a la chiesa di San Brocolo. E colà dove puosono il detto palazzo furono
            anticamente le case degli Uberti, ribelli di Firenze e Ghibellini; e di que' loro
            casolari feciono piazza, acciò che mai non si rifacessono. E perché il detto palazzo non
            si ponesse in sul terreno de' detti Uberti coloro che·ll'ebbono a far fare il puosono
            musso, che fu grande difalta a lasciare però di non farlo quadro, e più discostato da la
            chiesa di San Piero Scheraggio.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come fu fatta pace tra 'l Comune di Genova e quello di Vinegia</p>
          </argument>
          <p>Negli anni di Cristo MCCLXXXXVIIII, del mese di maggio, pace fu tra' Genovesi e'
            Viniziani, e ciascuno riebbe i suoi pregioni con que' patti che piacquero a' Genovesi.
            Intra gli altri vollono che infra XIII anni niuno Viniziano non navicasse nel mare
            Maggiore di là da Gostantinopoli e nella Soria con galee armate, onde i Genovesi ebbono
            grande onore, e rimasono in grande potenza e felice stato, e più che Comune o signore
            del mondo ridottati in mare.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come fu fatta pace tra 'l Comune di Bologna e 'l marchese da Esti e
              Maghinardo da Susinana per gli Fiorentini</p>
          </argument>
          <p>Nel detto tempo e anno essendo stata lunga e grande guerra tra 'l Comune di Bologna e'
            suoi usciti, e col marchese Azzo da Esti, il quale signoreggiava la città di Ferrara, e
            quella di Reggio, e quella di Modona, e con Maghinardo da Susinana grande signore in
            Romagna, i quali erano a una lega contro a' Bolognesi, per procaccio e industria de'
            Fiorentini, amici dell'una parte e dell'altra, pace fu fatta, e basciarsi insieme i
            sindachi de le parti ne la città di Firenze; e i Fiorentini furono promettitori e
            mallevadori a la detta pace per l'una parte e per l'altra, con solenni carte e
            promessioni.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come ii re Giamo d'Araona con Ruggieri di Loria e con l'armata del re
              Carlo sconfissono i Ciciliani a capo Orlando</p>
          </argument>
          <p>Nel detto anno avendo lo re Carlo fatta sua armata per andare sopra l'isola di Cicilia
            di XL galee, ond'era ammiraglio messer Ruggieri di Loria, e richesto per papa Bonifazio
            e per lo re Carlo il re Giamo d'Araona che aseguisse la promessa per lui fatta per li
            patti della pace, come adietro facemmo menzione, venne di Catalogna con XXX galee
            armate, e accozzatosi a Napoli coll'armata del re Carlo, e con Ruggieri di Loria loro
            ammiraglio, tutti insieme n'andarono verso Cicilia. Don Federigo co' suoi Ciciliani
            sentendo il detto apparecchiamento, fece suo isforzo, e armò LX galee, e col suo
            ammiraglio messer Federigo d'Oria si misono in mare. E a capo Orlando in Cicilia
            s'accozzaro in mare le dette armate a dì IIII del mese di luglio, e dopo la grande e
            aspra battaglia l'armata de' Ciciliani fue sconfitta, e tra morti e presi più di VI<hi rend="sup">M</hi> uomini e XXII corpi di galee; per la qual cosa si mostrò palesemente
            che 'l detto re Giamo e Ruggieri di Loria furono fedeli e leali a la promessa fatta al
            papa e al re Carlo. Bene si disse che se lo re Giamo avesse voluto, don Federigo suo
            fratello rimanea preso in quella battaglia, però che·lla sua galea fue nelle sue mani, e
            era finita la guerra di Cicilia; o che fosse di sua volontà o di sua gente catalana, il
            lasciarono fuggire e scampare.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come fu fatta pace tra' Genovesi e' Pisani</p>
          </argument>
          <p>Nel detto anno, del mese d'agosto, fu fatta pace tra' Genovesi e' Pisani, la qual
            guerra era durata XVII anni e più, onde i Pisani molto erano abassati e venuti a piccolo
            podere; e quasi come gente ricreduta feciono a' Genovesi ogni patto che seppono
            domandare, dando loro parte in Sardigna, e la terra di Bonifazio in Corsica, e che'
            Pisani non dovessono navicare con galee armate infra XV anni, e de' pregioni che vennero
            in Genova de' Pisani, quando furono lasciati, non erano vivi che apena il X.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Quando di prima si cominciarono le nuove mura de la città di
            Firenze</p>
          </argument>
          <p>Nel detto anno, a dì XXVIIII di novembre, si cominciarono a fondare le nuove e terze
            mura della città di Firenze nel Prato d'Ognesanti; e furono a benedire e fondare la
            prima pietra il vescovo di Firenze, e quello di Fiesole, e quello di Pistoia, e tutti i
            prelati e riligiosi, e tutte le signorie e ordini di Firenze con innumerabile popolo. E
            murarsi allora da la torre sopra la gora infino a la porta del Prato, la qual porta era
            prima cominciata insino l'anno MCCLXXXIIII, coll'altre porte mastre di qua da l'Arno,
            insieme, come adietro facemmo menzione; ma per molte averse novità che furono appresso
            stette buono tempo che non vi si murò più innanzi che quelle mura de la fronte del
            Prato.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come il re di Francia ebbe a queto tutta Fiandra, e in pregione il
              conte e' figliuoli</p>
          </argument>
          <p>Nel detto anno MCCLXXXXVIIII, fallite le triegue dal re di Francia e 'l conte di
            Fiandra, lo re mandò in Fiandra messer Carlo di Valos suo fratello con grande oste e
            cavalleria, il quale giunto a Bruggia cominciò guerra al conte ch'era in Guanto, e a
            tutte le terre della marina che teneano col conte, e con più battaglie in più parti
            vinte per la gente di messer Carlo contra i Fiamminghi s'arenderono a messer Carlo,
            salvo Guanto, ov'era il conte cogli suoi figliuoli messer Ruberto e messer Guiglielmo,
            abandonati dagli amici e da' signori, e eziandio da' loro borgesi. Per la qual cosa
            trattato ebbono con messer Carlo di fare onore al re di rendersi a·llui, promettendo
            messer Carlo sopra sé di guarentirgli e rimettergli in amore del re, e in loro stato e
            signoria. E compiuto il trattato, renderono Guanto, ch'è de le più forti terre del
            mondo, e le loro persone a messer Carlo; il quale entrato in Guanto, il conte Guido e
            messer Ruberto e messer Guiglielmo suoi figliuoli tradì, e gli mandò presi a Parigi. La
            qual cosa per l'universo mondo fu tenuta grande dislealtà a sì fatto signore. E ciò
            fatto per messere Carlo, e avuta tutta a queto la contea di Fiandra, lasciò messer
            Giache, fratello del conte di San Polo, al tutto signore in Fiandra per lo re con grande
            cavalleria, e messer Carlo si tornò in Francia. E il detto messer Giache cominciò in
            Fiandra aspra signoria, e radoppiare sopra il popolo assise, e gabelle, e male tolte,
            onde il popolo forte si tenea gravato. Avenne che per la Pasqua di Risoresso vegnente lo
            re di Francia andòe a suo diletto in Fiandra per provedere il suo conquisto e fare
            festa; e giunto in Bruggia, gli fu fatto grande onore, e simile a Guanto, e Ipro, e
            l'altre buone terre; e tutti si vestirono di nuovo ad arte e mestieri d'una assisa,
            faccendo più diversi giuochi e feste, e per lo re e sua baronia giostre; e la tavola
            ritonda si fece a Guidendalla, maniere del conte, onde d'Alamagna e d'Inghilterra vi
            vennono più baroni e cavalieri a giostrare. Ma questa festa fu fine di tutte quelle de'
            Franceschi a' nostri tempi, ché come la fortuna si mostrò al re di Francia e a' suoi
            allegra e felice, così poco tempo appresso volse sua ruota nel contrario, come innanzi
            al tempo faremo menzione. E l'originale cagione, oltre al peccato per lo re e suo
            consiglio commesso ne la presura e morte della innocente damigella di Fiandra, e poi il
            tradimento fatto contro al conte Guido e' suoi figliuoli presi, si fu che al partire che
            'l re fece di Fiandra gli artefici e popolo minuto gli domandarono grazia, che fossono
            alleggiati delle importabili gravezze che messer Giache di San Polo e' suoi faceano
            loro, e oltre a·cciò i grandi borgesi delle ville, che tutti gli mangiavano; non furono
            uditi dal re, se non come il popolo d'Israel dal re Roboam, ma maggiormente tormentati
            da' borgesi e dagli uficiali del re, onde appresso seguì il giudicio di Dio quasi
            improviso, come al tempo intenderete.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come il re di Francia s'imparentò col re Alberto d'Alamagna</p>
          </argument>
          <p>Nel detto anno MCCLXXXXVIIII dopo il conquisto che 'l re di Francia fece di Fiandra
            Alberto d'Osteric re de' Romani fece parentado col re Filippo di Francia, e diede per
            moglie al figliuolo primogenito la figliuola del detto re di Francia; e ciò fu per
            l'amistà cominciata, e servigio fatto al re di Francia per lo re Alberto contro Ataulfo
            re de' Romani, come adietro è fatta menzione.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come il prenze di Taranto fu sconfitto in Cicilia</p>
          </argument>
          <p>Nel detto anno, in calen di dicembre, Filippo prenze di Taranto e figliuolo del re
            Carlo secondo, essendo passato in su l'isola di Cicilia con VI<hi rend="sup">C</hi>
            cavalieri e con XL galee armate, la maggiore parte Napoletani e gente del Regno, per
            guerreggiare l'isola, ed era all'assedio a la città di Trapali; e don Federigo d'Araona
            che tenea Cicilia era con sua gente, de la quale era capitano don Brasco d'Araona, e
            stavano in su 'l monte di Trapali, veggendo il male reggimento del detto prenze e di sua
            gente, a loro posta scesono del detto monte, e co·lloro vantaggio presono la battaglia,
            ne la quale il detto prenze fu sconfitto, e preso egli e grande parte di sua gente.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come Casano signore de' Tartari sconfisse il soldano de' Saracini, e
              prese la Terrasanta in Soria</p>
          </argument>
          <p>Nel detto anno, del mese di gennaio, Casano imperadore de' Tartari venne in Soria sopra
            il soldano de' Saracini, e menò seco CC<hi rend="sup">M</hi> tra Tarteri e Cristiani a
            cavallo e a piè per condotta del re d'Erminia e di quello di Giorgia, cristianissimi e
            nimici de' Saracini, per racquistare la Terrasanta. Il soldano sentendo loro venuta,
            venne d'Egitto in Soria con più di C<hi rend="sup">M</hi> Saracini a cavallo, sanza
            l'altra sua oste di Soria ch'era infinita; e scontrarsi insieme i detti eserciti, e la
            battaglia fu grande e terribile. A la fine per senno e valentia del detto Casano, il
            quale si tenne a piede con grande parte de la sua buona gente infino che' Saracini
            ebbono tanto saettato, ch'egli ebbono voti i loro turcassi di saette, e acciò che'
            Saracini non potessono risaettare sopra i suoi le loro saette, ordinò che tutte quelle
            di sua gente fossono sanza cocca, e le corde di suoi archi con pallottiera, che poteano
            saettare le loro e quelle de Saracini. E ciò fatto, con ordine, a certo suo segno fatto
            montarono a cavallo, e aspramente assalirono i Saracini per modo che assai tosto gli
            mise in isconfitta e in fugga; ma molti Saracini vi furono morti e presi, e lasciarono
            tutto il loro campo e arnesi di grande ricchezza. E ciò fatto, quasi tutte le terre di
            Soria e di Gerusalem si renderono al detto Casano, e divotamente andò a visitare il
            santo Sepolcro; e ciò fatto, non potendo guari dimorare in Soria, convenendogli tornare
            in Persia al Turigi, per guerra che gli era cominciata da altri signori de' Tartari, sì
            mandò suoi ambasciadori in ponente a papa Bonifazio VIII, e al re di Francia, e agli
            altri re cristiani, che mandassono de' signori e gente cristiana a ritenere le città e
            terre di Soria e della Terrasanta ch'egli avea conquistate; la quale ambasciata fue
            intesa, ma male messa a seguizione, perché per lo papa e per gli altri signori de'
            Cristiani s'intendea più alle singulari guerre e quistioni tra·lloro, ch'al bene comune
            della Cristianità; che con poca gente e piccola spesa si racquistava e tenea per gli
            Cristiani la Terrasanta conquistata per Casano, la quale con grande vergogna, e non
            sanza merito di pena, per gli Cristiani s'abandonò. Onde partito di Soria il detto
            Casano, poco tempo appresso i Saracini si ripresono Gerusalem e l'altre terre di Soria.
            Il detto Casano fue figliuolo d'Argon Cane, onde addietro in alcuna parte facemmo
            menzione. Questi fu piccolo e isparuto di sua persona, ma virtudioso fu molto, e savio,
            e pro' di sua persona, e aveduto in guerra, cortesissimo e largo donatore, amico
            grandissimo de' Cristiani, e elli e molti di sua buona gente si fece per la fede di
            Cristo battezzare. E la cagione perché Casano divenne Cristiano nonn–è da tacere, ma da
            farne notabile memoria in questo nostro trattato a deficazione della nostra fede, per lo
            bello miracolo ch'avenne. Quando Casano fu fatto imperadore, si fece cercare per avere
            moglie per la più bella femmina che si trovasse, non guardandosi per tesoro o per altro,
            e però mandò suoi ambasciadori per tutto levante; e trovandosi la più bella la figliuola
            del re d'Erminia, e quella adimandata, il padre l'acettò, in quanto piacesse a la
            pulcella. Quella molto savia rispuose ch'era contenta al piacere del padre, salvo
            ch'ella volea essere libera di potere adorare e coltivare il nostro signore Gesù Cristo,
            bene che 'l marito fosse pagano; e così fu promesso e accettato per gli ambasciadori di
            Casano. Il re d'Erminia mandò la figliuola con frate Aiton suo fratello, e con altri
            frati e religiosi, e con ricca compagnia di cavalieri, e donne, e damigelle; e venuta a
            Casano, molto gli piacque, e fu in sua grazia e amore, e assai tosto concepette di lui,
            e al tempo debito partorìo, come piacque a·dDio, la più orda e orribile creatura che mai
            fosse veduta, e quasi per poco nonn–avea forma umana. Casano contristato di ciò, tenne
            consiglio co' suoi savi, per gli quali fu diliberato che la donna avea commesso
            avolterio, e fu giudicata ch'ella colla sua creatura fosse arsa. E apparecchiato il
            fuoco in presenza di Casano, a cui molto ne doleva, e di tutto il popolo della città, la
            donna chiese grazia di volere sua confessione e comunione, sì come fedele Cristiana, e
            la creatura battezzare e fare Cristiano. Fu conceduta la grazia, e come la creatura fu
            battezzata nel nome del Padre, e del Filio, e del santo Spirito, in presenza del padre e
            di tutto il popolo, incontanente il fanciullo divenne il più bello e grazioso che mai
            fosse veduto. Del detto miracolo Casano fu molto allegro, e con gran festa la
            'mperadrice e 'l figliuolo furono diliberi da morte; e Casano e tutto il popolo si
            battezzarono e feciono Cristiani. E non voglio che tu lettore ti maravigli perché
            scriviamo che Casano fosse quasi con CC<hi rend="sup">M</hi> Tartari a cavallo, che il
            vero fu così, e ciò sapemmo da uno nostro Fiorentino e vicino di casa i Bastari, nudrito
            infino piccolo fanciullo in sua corte, e di qua per lui al papa e a' re de' Cristiani
            venne per ambasciadore con altri de' Tarteri, che ciò testimonò e a noi disse. E nonn–è
            da maravigliare però, però che quasi tutti i Tarteri vanno a cavallo e nonne a piè; e'
            loro cavagli sono piccoli, e mai non bisogna loro ferro in piè, né orzo né altra biada,
            ma vivono d'erbaggio e di fieno, lasciandogli pascere come pecore; e uno de' Tarteri ne
            mena seco X o XX o più de' detti cavagli, secondo ch'è possente; e va l'uno dietro a
            l'altro sanza altra guida; e sono con sottili briglie sanza freno, e povera sella d'una
            bardella e piccole scaglie incamutate. Armati sono di cuoio cotto e d'archi e saette; e
            vivonsi di carne cruda o poco cotta, e di pesce, e di sangue di bestie, e latte e burro
            con poco pane, e le più volte sanza pane; e quando hanno sete e non trovassono acqua,
            segnano l'uno de' loro cavagli e beonsi il sangue, e ispesso l'uccidono e 'l si
            mangiano; e giacciono e dormono sanza letto, se non il tappeto sopra la terra, e sempre
            stanno a campo, e molto sono obbedienti e fedeli al loro signore, e fieri e crudeli in
            arme, sì che al signore de' Tarteri è più leggere di menare seco in oste CC<hi rend="sup">M</hi> de' Tarteri a cavallo, che non sarebbe al re di Francia X<hi rend="sup">M</hi>. Avemo sì lungo detto de' costumi de' Tarteri per trarre d'ignoranza
            coloro che di loro fatti non sanno; ma chi più ne vorrà sapere legga il trattato di
            frate Aiton d'Erminia e i·libro del Milione di Vinegia, come in altra parte in questo
            libro avemo detto.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come papa Bonifazio VIII diè perdono a tutti i Cristiani ch'andassono a
              Roma l'anno del giubileo MCCC</p>
          </argument>
          <p>Negli anni di Cristo MCCC, secondo la Nativitade di Cristo, con ciò fosse cosa che si
            dicesse per molti che per adietro ogni centesimo d'anni della Natività di Cristo il papa
            ch'era in que' tempi facie grande indulgenza, papa Bonifazio VIII, che allora era
            appostolico, nel detto anno a reverenza della Natività di Cristo fece somma e grande
            indulgenza in questo modo: che qualunque Romano visitasse infra tutto il detto anno,
            continuando XXX dì, le chiese de' beati appostoli santo Pietro e santo Paolo, e per XV
            dì l'altra universale gente che non fossono Romani, a tutti fece piena e intera
            perdonanza di tutti gli suoi peccati, essendo confesso o si confessasse, di colpa e di
            pena. E per consolazione de' Cristiani pellegrini ogni venerdì o dì solenne di festa si
            mostrava in Santo Piero la Veronica del sudario di Cristo. Per la qual cosa gran parte
            de' Cristiani ch'allora viveano feciono il detto pellegrinaggio così femmine come
            uomini, di lontani e diversi paesi, e di lungi e d'apresso. E fue la più mirabile cosa
            che mai si vedesse, ch'al continuo in tutto l'anno durante avea in Roma oltre al popolo
            romano CC<hi rend="sup">M</hi> pellegrini, sanza quegli ch'erano per gli cammini andando
            e tornando, e tutti erano forniti e contenti di vittuaglia giustamente, così i cavagli
            come le persone, e con molta pazienza, e sanza romori o zuffe: ed io il posso
            testimonare, che vi fui presente e vidi. E de la offerta fatta per gli pellegrini molto
            tesoro ne crebbe a la Chiesa e a' Romani: per le loro derrate furono tutti ricchi. E
            trovandomi io in quello benedetto pellegrinaggio ne la santa città di Roma, veggendo le
            grandi e antiche cose di quella, e leggendo le storie e' grandi fatti de' Romani,
            scritti per Virgilio, e per Salustio, e Lucano, e Paulo Orosio, e Valerio, e Tito Livio,
            e altri maestri d'istorie, li quali così le piccole cose come le grandi de le geste e
            fatti de' Romani scrissono, e eziandio degli strani dell'universo mondo, per dare
            memoria e esemplo a quelli che sono a venire presi lo stile e forma da·lloro, tutto sì
            come piccolo discepolo non fossi degno a tanta opera fare. Ma considerando che la nostra
            città di Firenze, figliuola e fattura di Roma, era nel suo montare e a seguire grandi
            cose, sì come Roma nel suo calare, mi parve convenevole di recare in questo volume e
            nuova cronica tutti i fatti e cominciamenti della città di Firenze, in quanto m'è istato
            possibile a ricogliere, e ritrovare, e seguire per innanzi istesamente in fatti de'
            Fiorentini e dell'altre notabili cose dell'universo in brieve, infino che fia piacere di
            Dio, a la cui speranza per la sua grazia feci la detta impresa, più che per la mia
            povera scienza. E così negli anni MCCC tornato da Roma, cominciai a compilare questo
            libro a reverenza di Dio e del beato Giovanni, e commendazione della nostra città di
            Firenze.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come il conte Guido di Fiandra con due suoi figliuoli s'arendeo al re
              di Francia. e come furono ingannati e messi in pregione</p>
          </argument>
          <p>Nel detto anno, del mese di maggio, essendo ad oste sopra Fiandra messer Carlo di
            Valos, fratello del re Filippo di Francia, il conte Guido di Fiandra molto anziano e
            vecchio, fece trattato co·llui di venire con due suoi maggiori figliuoli a la
            misericordia del re di Francia, rendendoli paceficamente il rimanente della terra di
            Fiandra ch'egli tenea. Il detto messer Carlo promise che se ciò facesse di fargli fare
            grazia, e rendere la pace dal re, e ristituirlo in suo stato; il quale conte s'affidòe
            a·llui, e gli rendé Bruggia e Guanto e l'altre terre di Fiandra, e con Ruberto e
            Guiglielmo suoi figliuoli vennero col detto messer Carlo a Parigi, e gittarsi a la
            misericordia, e a' piè del re; il quale re per malvagio consiglio, non asseguendo cosa
            che a·lloro fosse promessa, sanza nulla grazia gli fece mettere in pregione. Per lo
            quale tradimento e dislealtà grande male ne venne a la casa di Francia e a' Franceschi
            in brieve tempo appresso, come Innanzi la nostra storia de' fatti di Fiandra farà
            menzione.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come si cominciò parte nera e bianca prima nella città di Pistoia</p>
          </argument>
          <p>In questi tempi essendo la città di Pistoia in felice e grande e buono stato secondo il
            suo essere, e intra gli altri cittadini v'avea uno lignaggio di nobili e possenti che si
            chiamavano i Cancellieri, non però di grande antichità, nati d'uno ser Cancelliere, il
            quale fu mercatante e guadagnò moneta assai, e di due mogli ebbe più figliuoli, i quali
            per la loro ricchezza tutti furono cavalieri, e uomini di valore e da bene; e di loro
            nacquero molti figliuoli e nipoti, sì che in questo tempo erano più di C uomini d'arme,
            ricchi e possenti e di grande affare, sicché non solamente i maggiori di Pistoia, ma de'
            più possenti legnaggi di Toscana. Nacque tra·lloro per la soperchia grassezza, e per
            susidio del diavolo, isdegno e nimistà tra 'l lato di quelli ch'erano nati d'una donna a
            quelli dell'altra; e l'una parte si puosono nome i Cancellieri neri, e l'altra i
            bianchi. E crebbe tanto che si fedirono insieme, non però di cosa innorma, e fedito uno
            di que' del lato de' cancellieri bianchi, que' del lato de' Cancellieri neri per avere
            pace e concordia co·lloro mandarono quegli ch'avea fatta l'offesa a la misericordia di
            coloro che·ll'aveano ricevuta, che ne prendessono l'amenda e vendetta a·lloro volontà; i
            quali del lato de' Cancellieri bianchi ingrati e superbi, non avendo in loro pietà né
            carità, la mano dal braccio tagliaro in su una mangiatoia a quegli ch'era venuto a la
            misericordia. Per lo quale cominciamento e peccato non solamente si divise la casa de'
            Cancellieri, ma più micidi ne nacquero tra·lloro, e tutta la città di Pistoia se ne
            divise, che l'uno tenea coll'una parte e l'altro coll'altra, e chiamavansi parte bianca
            e nera, dimenticata tra·lloro parte guelfa e ghibellina; e più battaglie cittadine, con
            molti pericoli e micidi, ne nacquero e furono in Pistoia; e non solamente in Pistoia, ma
            poi la città di Firenze e tutta Italia contaminaro le dette parti, come innanzi potrete
            intendere e sapere. I Fiorentini per tema che per le dette parti di Pistoia non surgesse
            rubellazione de la terra a sconcio di parte guelfa, s'intramisono d'aconciargli insieme,
            e presono la signoria della terra, e l'una parte e l'altra de' Cancellieri trassono di
            Pistoia, e mandarono a' confini in Firenze. La parte de' Neri si ridussono a casa de'
            Frescobaldi Oltrarno, e la parte de' Bianchi si ridussono a casa i Cerchi nel Garbo, per
            parentadi ch'aveano tra·lloro. Ma come l'una pecora malata corrompe tutta la greggia,
            così questo maladetto seme uscito di Pistoia, istando in Firenze corruppono tutti i
            Fiorentini e partiro, che prima tutte le schiatte e' casati de' nobili, l'una parte
            tenea e favorava l'una parte, e gli altri l'altra, e appresso tutti i popolari. Per la
            qual cosa e gara cominciata, non che i Cancellieri per gli Fiorentini si racconciassono
            insieme, ma i Fiorentini per loro furono divisi e partiti, multiplicando di male in
            peggio, come seguirà appresso il nostro trattato.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come la città di Firenze si partì e si sconciò per le dette parti
              bianca e nera</p>
          </argument>
          <p>Nel detto tempo essendo la nostra città di Firenze nel maggiore stato e più felice che
            mai fosse stata dapoi ch'ella fu redificata, o prima, sì di grandezza e potenza, e sì di
            numero di genti, che più di XXX<hi rend="sup">M</hi> cittadini avea nella cittade, e più
            di LXX<hi rend="sup">M</hi> distrittuali d'arme avea in contado, e di nobilità di buona
            cavalleria e di franco popolo e di ricchezze grandi, signoreggiando quasi tutta Toscana;
            il peccato della ingratitudine, col susidio del nimico dell'umana generazione, de la
            detta grassezza fece partorire superba corruzzione, per la quale furono finite le feste
            e l'alegrezze de' Fiorentini, che infino a que' tempi stavano in molte delizie, e
            morbidezze, e tranquillo, e sempre in conviti, e ogn'anno quasi per tutta la città per
            lo calen di maggio si faceano le brigate e le compagnie d'uomini e di donne, di sollazzi
            e balli. Avenne che per le 'nvidie si cominciarono tra' cittadini le sette; e una
            principale e maggiore s'incominciò nel sesto dello scandalo di porte San Piero, tra
            quegli della casa de' Cerchi e quegli de' Donati, l'una parte per invidia, e l'altra per
            salvatica ingratitudine. De la casa de' Cerchi era capo messer Vieri de' Cerchi, e egli
            e quegli di sua casa erano di grande affare, e possenti, e di grandi parentadi,
            ricchissimi mercatanti, che la loro compagnia era de le maggiori del mondo; uomini erano
            morbidi e innocenti, salvatichi e ingrati, siccome genti venuti di piccolo tempo in
            grande stato e podere. Della casa de' Donati era capo messer Corso Donati, e egli e
            quelli di sua casa erano gentili uomini e guerrieri, e di non soperchia ricchezza, ma
            per motto erano chiamati Malefami. Vicini erano in Firenze e in contado, e per la
            conversazione de la loro invidia co la bizzarra salvatichezza nacque il superbio isdegno
            tra·lloro, e maggiormente si raccese per lo mal seme venuto di Pistoia di parte bianca e
            nera come nel lasciato capitolo facemmo menzione. E' detti Cerchi furono in Firenze capo
            della parte bianca, e co·lloro tennero della casa degli Adimari quasi tutti, se non se
            il lato de' Cavicciuli; tutta la casa degli Abati, la quale era allora molto possente, e
            parte di loro erano Guelfi e parte Ghibellini; grande parte de' Tosinghi, ispezialmente
            il lato del Baschiera; parte di casa i Bardi, e parte de' Rossi, e così de' Frescobaldi,
            e parte de' Nerli e de' Mannelli, e tutti i Mozzi, ch'allora erano molto possenti di
            ricchezza e di stato, tutti quegli della casa degli Scali, e la maggiore parte de'
            Gherardini, tutti i Malispini, e gran parte de' Bostichi, e Giandonati, de' Pigli, e de'
            Vecchietti, e Arrigucci, e quasi tutti i Cavalcanti, ch'erano una grande possente casa,
            e tutti i Falconieri, ch'erano una possente casa di popolo. E co·lloro s'accostarono
            molte case e schiatte di popolani e artefici minuti, e tutti i grandi e popolani
            ghibellini; e per lo séguito grande ch'aveano i Cerchi il reggimento della città era
            quasi tutto in loro podere. De la parte nera furono tutti quegli della casa de' Pazzi
            quasi principali co' Donati, e tutti i Visdomini, e tutti i Manieri, e' Bagnesi, e tutti
            i Tornaquinci, e gli Spini, e' Bondelmonti, e' Gianfigliazzi, Agli, e Brunelleschi, e
            Cavicciuoli, e l'altra parte de' Tosinghi, e tutto il rimanente; e parte di tutte le
            case guelfe nominate di sopra, ché quegli che non furono co' Bianchi per contrario
            furono co' Neri. E così de le dette due parti tutta la città di Firenze e 'l contado ne
            fu partita e contaminata. Per la qual cagione la parte guelfa, per tema che le dette
            parti non tornassono in favore de' Ghibellini, sì mandarono a corte a papa Bonifazio,
            che·cci mettesse rimedio. Per la qual cosa il detto papa mandò per messer Vieri de'
            Cerchi, e come fue dinanzi a·llui, sì 'l pregò che facesse pace con messer Corso Donati
            e colla sua parte, rimettendo in lui le differenze, e promettendoli di mettere lui e'
            suoi in grande e buono stato, e di fargli grazie spirituali come sapesse domandare.
            Messere Vieri tutto fosse nell'altre cose savio cavaliere, in questo fu poco savio, e
            troppo duro e bizzarro, che della richesta del papa nulla volse fare, dicendo che non
            avea guerra con niuno; onde si tornò in Firenze, e 'l papa rimase molto isdegnato contro
            a·llui e contro a sua parte. Avenne poco appresso che andando a cavallo dell'una setta e
            dell'altra per la città armati e in riguardo, che con parte de' giovani de' Cerchi era
            Baldinaccio degli Adimari, e Baschiera de' Tosinghi, e Naldo de' Gherardini, e Giovanni
            Giacotti Malispini co·lloro seguaci più di XXX a cavallo; e cogli giovani de' Donati
            erano de' Pazzi, e Spini, e altri loro masnadieri; la sera di calen di maggio, anno
            MCCC, veggendo uno ballo di donne che si facea nella piazza di Santa Trinita, l'una
            parte contra l'altra si cominciarono a sdegnare, e a pignere l'uno contro a l'altro i
            cavagli, onde si cominciò una grande zuffa e mislea, ov'ebbe più fedite, e a Ricoverino
            di messer Ricovero de' Cerchi per disaventura fu tagliato il naso dal volto; e per la
            detta zuffa la sera tutta la città fu per gelosia sotto l'arme. Questo fue il
            cominciamento dello scandalo e partimento della nostra città di Firenze e di parte
            guelfa, onde molti mali e pericoli ne seguiro appresso, come per gli tempi faremo
            menzione. E però avemo raccontato così stesamente l'origine di questo cominciamento de
            le maladette parti bianca e nera, per le grandi e male sequele che ne seguiro a parte
            guelfa e a' Ghibellini, e a tutta la città di Firenze, eziandio a tutta Italia: e come
            la morte di messer Bondelmonte il vecchio fu cominciamento di parte guelfa e ghibellina,
            così questo fue il cominciamento di grande rovina di parte guelfa e della nostra città.
            E nota che l'anno dinanzi a queste novitadi erano fatte le case del Comune, che
            cominciano a piè del ponte Vecchio sopra l'Arno verso il castello Altrafonte, e per ciò
            fare si fece il pilastro a piè del ponte, e convenne si rimovesse la statua di Marte; e
            dove guardava prima verso levante, fu rivolta verso tramontana, onde per l'agurio degli
            antichi fu detto: «Piaccia a·dDio che la nostra città non abbia grande mutazione».</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come il cardinale d'Acquasparta venne per legato del papa per
              racconciare Firenze, e non lo potéo fare</p>
          </argument>
          <p>Per le sopradette novitadi e sette di parte bianca e nera, i capitani della parte
            guelfa e il loro consiglio, temendo che per le dette sette e brighe parte ghibellina non
            esaltasse in Firenze, che sotto titolo di buono reggimento già ne facea il sembiante, e
            molti Ghibellini tenuti buoni uomini erano cominciati a mettere in su gli ufici, e
            ancora quegli che teneano parte nera, per ricoverare loro stato, sì mandarono
            ambasciadori a corte a papa Bonifazio a pregarlo che per bene della cittade e di parte
            di Chiesa vi mettesse consiglio. Per la qual cosa incontanente il papa fece legato
            a·cciò seguire frate Matteo d'Acquasparta, suo cardinale Portuense, dell'ordine de'
            minori, e mandollo a Firenze, il quale giunse in Firenze del seguente mese di giugno del
            detto anno MCCC, e da' Fiorentini fu ricevuto a grande onore. E lui riposato in Firenze,
            richiese balìa al Comune di pacificare insieme i Fiorentini; e per levare via le dette
            parti bianca e nera volle riformare la terra, e raccomunare gli ufici, e quegli dell'una
            parte e dell'altra ch'erano degni d'essere priori mettere in sacchetti a sesto a sesto,
            e trargli di due in due mesi, come venisse la ventura; che per le gelosie de le parti e
            sette incominciate non si facea lezione de' priori per le capitudini dell'arti, che
            quasi la città non si commovesse a sobuglio, e talora con grande apparecchiamento
            d'arme. Quegli della parte bianca che guidavano la signoria de la terra, per tema di non
            perdere loro stato e d'essere ingannati dal papa e dal legato per la detta riformazione,
            presono il peggiore consiglio e non vollono ubbidire; per la qual cosa il detto legato
            prese isdegno, e tornossi a corte, e lasciò la città di Firenze scomunicata e
            interdetta.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">De' mali e de' pericoli che seguirono a la nostra città appresso</p>
          </argument>
          <p>Partito il legato di Firenze, la città rimase in grande gelosia e in male stato. Avenne
            che del mese di dicembre seguente, andando messer Corso Donati e' suoi seguaci e que'
            della casa de' Cerchi e' loro seguaci armati a una morta di casa i Frescobaldi,
            isguardandosi insieme l'una parte e l'altra, si vollono assalire, onde tutta la gente
            ch'era a la morta si levarono a romore; e così fuggendo e tornando ciascuno a casa sua,
            tutta la città fu ad arme, faccendo l'una parte e l'altra grande raunata a casa loro;
            messer Gentile de' Cerchi, Guido Cavalcanti, Baldinaccio e Corso degli Adimari,
            Baschiera della Tosa, e Naldo de' Gherardini con loro consorti e seguaci a cavallo e a
            piè, corsono a porte San Piero a casa i Donati, e non trovandogli a porte San Piero,
            corsono a San Piero Maggiore, ov'era messer Corso co' suoi consorti e raunata, da' quali
            furono riparati, e rincacciati, e fediti con onta e vergogna de' Cerchi e de' loro
            seguaci; e di ciò furono condannati l'una parte e l'altra dal Comune. Poi poco appresso
            essendo certi de' Cerchi in contado a Nepozzano e Pugliano, e in quelle loro contrade e
            poderi, volendo tornare a Firenze, que' della casa de' Donati raunata loro amistà a
            Remole, contesono il passo, e ebbevi fedite e assalti d'una parte e d'altra; per la qual
            cosa l'una parte e l'altra furono accusati e condannati della raunata e assalti; e
            quegli di casa i Donati la maggior parte per non potere pagare andarono dinanzi, e
            furono messi in pregione. Que' de' Cerchi volendo fare a·lloro esemplo, dicendo messer
            Torrigiano di Cerchio: «Per questo non ci vinceranno, come feciono i Tedaldini, che gli
            consumarono per pagare le condannagioni»; sì fece andare gli suoi dinanzi, e sostenuti
            in pregione contra volere di messer Vieri de' Cerchi e degli altri savi della casa, che
            conosceano la complessione e morbidezza de' loro giovani; avenne che uno maladetto ser
            Neri degli Abati soprastante di quella pregione, mangiando co·lloro, fece venire uno
            presente d'uno migliaccio avelenato, del quale mangiarono, onde poco appresso in due dì
            morirono due de' Cerchi bianchi, e due de' Neri, e Piggello Portinari, e Ferraino de'
            Bronci, e di ciò non fue nulla vendetta.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Di quello medesimo</p>
          </argument>
          <p>Essendo la città di Firenze in tanto bollore e pericoli di sette e di nimistà, onde
            molto sovente la terra era a romore e ad arme, messer Corso Donati, Ispini, Pazzi, e
            parte de' Tosinghi, e Cavicciuli, e loro seguaci, grandi e popolani di loro setta di
            parte nera, co' capitani di parte guelfa ch'allora erano al loro senno e volere si
            raunarono nella chiesa di Santa Trinita, e ivi feciono consiglio e congiura di mandare
            ambasciadori a corte a papa Bonifazio, acciò che commovesse alcuno signore della casa di
            Francia, che gli rimettesse in istato, e abattesse il popolo e parte bianca, e in ciò
            spendere ciò che potessono fare; e così misono a seguizione; onde sappiendosi per la
            città per alcuna spirazione, il Comune e 'l popolo si turbò forte, e fune fatta
            inquisizione per la signoria, onde messer Corso Donati che n'era capo fu condannato
            nell'avere e persona, e gli altri caporali che furono a·cciò in più di XX<hi rend="sup">M</hi> libbre, e pagarle. E ciò fatto, furono mandati a' confini Sinibaldo fratello
            di messer Corso, e de' suoi, e messer Rosso, e messer Rossellino della Tosa, e degli
            altri loro consorti; e messer Giachinotto e messer Pazzino de' Pazzi e di loro giovani,
            e messer Geri Spini e de' suoi al castello della Pieve. E per levare ogni sospetto il
            popolo mandò i caporali dell'altra parte a' confini a Serrezzano: ciò fu messer Gentile,
            e messer Torrigiano, e Carbone de' Cerchi, e di loro consorti, Baschiera de la Tosa e
            de' suoi, Baldinaccio degli Adimari e de' suoi, Naldo de' Gherardini e de' suoi, Guido
            Cavalcanti e de' suoi, e Giovanni Giacotti Malespini. Ma questa parte vi stette meno a'
            confini, che furono revocati per lo 'nfermo luogo, e tornonne malato Guido Cavalcanti,
            onde morìo, e di lui fue grande dammaggio, perciò ch'era come filosafo, virtudioso uomo
            in più cose, se non ch'era troppo tenero e stizzoso. In questo modo si guidava la nostra
            città fortuneggiando.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come papa Bonifazio mandò in Francia per messer Carlo di Valos</p>
          </argument>
          <p>Tornato a corte di papa il legato frate Matteo d'Acquasparta, e informato papa
            Bonifazio del male stato e dubitoso della città di Firenze, e poi per le novità seguite
            dopo la partita del legato, come detto avemo, e per infestagione e spendio de' capitani
            di parte guelfa e de' detti confinati, ch'erano al castello della Pieve presso a la
            corte, e di messer Geri Spini (ch'egli e la sua compagnia erano mercatanti di papa
            Bonifazio, e del tutto guidatori) co·lloro procaccio e studio, e di messer Corso Donati
            che seguiva la corte, sì prese per consiglio il detto papa Bonifazio di mandare per
            messer Carlo di Valos fratello del re di Francia, per doppio intendimento;
            principalmente per aiuto del re Carlo per la guerra di Cicilia, dando intendimento al re
            di Francia e al detto messer Carlo di farlo eleggere imperadore de' Romani, e di
            confermarlo, o almeno per autorità papale e di santa Chiesa di farlo luogotenente
            d'imperio per la Chiesa, per la ragione ch'ha la Chiesa vacante imperio; e oltre a
            questo gli diè titolo di paciario in Toscana, per recare co la sua forza la città di
            Firenze al suo intendimento. E mandato in Francia per lo detto messer Carlo suo legato,
            il detto messer Carlo con volontà del re suo fratello venne, come innanzi faremo
            menzione, colla speranza d'essere imperadore per le promesse del papa, come detto
          avemo.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come i Guelfi furono cacciati d'Agobbio, e poi come ricoveraro la
              terra, e cacciarne i Ghibellini</p>
          </argument>
          <p>Nel detto anno, del mese di maggio, la parte ghibellina d'Agobbio colla forza degli
            Aretini e de' Ghibellini de la Marca, per tradimento ordinato ne la terra, cacciarono i
            Guelfi d'Agobbio e uccisonne assai; ma poi, a dì XXIIII di giugno vegnente, i Guelfi
            usciti d'Agobbio colla forza de' Perugini entrarono in Agobbio, e ricoverarono loro
            stato, e cacciarne i Ghibellini con grande danno e uccisione di loro.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come la parte nera furono cacciati di Pistoia</p>
          </argument>
          <p>Negli anni di Cristo MCCCI, del mese di maggio, la parte bianca di Pistoia coll'aiuto e
            favore de' Bianchi che governavano la città di Firenze ne cacciarono la parte nera, e
            disfeciono le loro case, palazzi, e possessioni, intra l'altre una forte e ricca
            possessione de' palazzi e torri ch'erano de' Cancellieri neri, che si chiamava
          Dammiata.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">Come gl'Interminelli e' loro seguaci furono cacciati di Lucca</p>
          </argument>
          <p>Nel detto anno, e in quello tempo, essendo la città di Lucca molto insollita per la
            mutazione di Pistoia, e per le parti bianca e nera, la casa degl'Interminelli di Lucca
            co·lloro seguaci Mordicastelli, e que' del Fondo, e altri di loro setta, i quali teneano
            parte bianca, e s'accostavano co' Ghibellini e' Pisani, credendo fare così in Lucca come
            i Cancellieri bianchi in Pistoia, sì uccisono messer Obizzo degli Obizzi giudice. Per la
            qual cosa la città di Lucca corse ad arme, e trovandosi la parte nera e' Guelfi di Lucca
            più possenti, sì ne cacciarono di Lucca combattendo gl'Interminelli e' loro seguaci, e
            disfeciono le loro possessioni, e misono fuoco nella contrada che si chiamava il fondo
            di porta San Cervagio, e arsonvi più di C case. E così si venne spandendo la maladetta
            parte per Toscana.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come i Guelfi usciti di Genova per pace furono rimessi in Genova</p>
          </argument>
          <p>Nel detto anno i Genovesi feciono pace co' Grimaldi e gli altri loro usciti guelfi e
            col re Carlo, e rimisorgli in Genova, e riebbono il castello di Monaco che 'l teneano
            gli usciti, e colla forza del re Carlo faceano grande guerra a' Genovesi. Nel detto anno
            fu guerra e battaglia tra i Veronesi e 'l vescovo di Trento, onde i Veronesi ebbono il
            peggiore e furono sconfitti. E nel detto anno poco appresso morì messer Alberto de la
            Scala capitano e signore di Verona, e grande tiranno in Lombardia, e appresso di lui
            rimasono signori messer Cane e gli altri figliuoli del detto messer Alberto, tutto
            fossono assai di piccola etade; ma innanzi che morisse fece cavalieri VII tra' suoi
            figliuoli e nipoti, ch'avea il maggiore meno di XII anni.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come aparve in cielo una stella commata</p>
          </argument>
          <p>Nel detto anno, del mese di settembre, apparve in cielo una stella commata con grandi
            raggi di fummo dietro, apparendo la sera di verso il ponente, e durò infino al gennaio,
            de la quale i savi astrolagi dissono grandi significazioni di futuri pericoli e danni a
            la provincia d'Italia, e a la città di Firenze, e massimamente perché la pianeta di
            Saturno e quella di Marti in quello anno s'erano congiunte due volte insieme nel mese di
            gennaio e di maggio nel segno del Leone, e la luna scurata del detto mese di gennaio
            similemente nel segno del Leone, il quale s'atribuisce a la provincia d'Italia. E bene
            asseguì la significazione, come innanzi leggendo potrete comprendere; ma singularmente
            si disse che la detta commeta significò l'avento di messer Carlo di Valos, per la cui
            venuta molte rivolture ebbe la provincia d'Italia e la nostra città di Firenze.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come messer Carlo di Valos di Francia venne a papa Bonifazio, e poi
              venne in Firenze e caccionne la parte bianca</p>
          </argument>
          <p>Nel detto anno MCCCI, del mese di settembre, giunse ne la città d'Anagna in Campagna,
            ov'era papa Bonifazio co la sua corte, messer Carlo conte di Valos e fratello del re di
            Francia con più conti e baroni, e da V<hi rend="sup">C</hi> cavalieri franceschi in sua
            compagnia, avendo fatta la via da Lucca ad Anagna sanza entrare in Firenze, perché n'era
            sospetto; il quale messer Carlo dal papa e da' suoi cardinali fu ricevuto
            onorevolemente; e venne ad Anagna lo re Carlo e' suoi figliuoli a parlamentare co·llui e
            a onorarlo; e 'l papa il fece conte di Romagna. E trattato e messo in assetto col papa e
            co·re Carlo il passaggio di Cicilia a la primavera vegnente, per la principale cagione
            perch'era mosso di Francia, il papa non dimenticato lo sdegno preso contro a la parte
            bianca di Firenze, non volle che soggiornasse e vernasse invano, e per infestamento de'
            Guelfi di Firenze, sì gli diede il titolo di paciaro in Toscana, e ordinò che tornasse a
            la città di Firenze. E così fece, colla sua gente, e con molti altri Fiorentini e
            Toscani e Romagnuoli, usciti e confinati di loro terra per parte guelfa e nera. E venuto
            a Siena e poi a Staggia, que' che governavano la città di Firenze, avendo sospetto di
            sua venuta, tennero più consigli di lasciarlo entrare nella città o no. E mandandogli
            ambasciadori, e egli con belle e amichevoli parole rispondendo come venia per loro bene
            e stato, e per mettergli in pace insieme; per la qual cosa quegli che reggeano la terra,
            tutto fossono a parte bianca, si vocavano e voleansi tenere Guelfi, presono partito di
            lasciarlo venire. E così il dì d'Ognesanti MCCCI entrò messer Carlo in Firenze,
            disarmata sua gente, faccendogli i Fiorentini grande onore, vegnendogli incontro a
            processione, e con molti armeggiatori con bandiere, e coverti i cavagli di zendadi. E
            lui riposato e soggiornato in Firenze alquanti dì, sì richiese il Comune di volere la
            signoria e guardia de la cittade, e balìa di potere pacificare i Guelfi insieme. E ciò
            fu asentito per lo Comune, e a dì V di novembre nella chiesa di Santa Maria Novella,
            essendosi raunati podestà, e capitano, e' priori, e tutti i consiglieri, e il vescovo, e
            tutta la buona gente di Firenze, e della sua domanda fatta proposta e diliberata, e
            rimessa in lui la signoria e la guardia della città. E messer Carlo dopo la sposizione
            del suo aguzzetta di sua bocca accettò e giurò, e come figliuolo di re promise di
            conservare la città in pacifico e buono stato; e io scrittore a queste cose fui
            presente. Incontanente per lui e per sua gente fu fatto il contradio, che per consiglio
            di messer Musciatto Franzesi, il quale infino di Francia era venuto per suo pedoto, sì
            come era ordinato per gli Guelfi neri, fece armare sua gente, e innanzi che messer Carlo
            fosse tornato a casa, ch'albergava in casa i Frescobaldi Oltrarno; onde per la detta
            novitade di vedere i cittadini la sua gente a cavallo armata, la città fu tutta in
            gelosia e sospetto, e a l'arme grandi e popolani, ciascuno a casa de' suoi amici secondo
            suo podere, abarrandosi la città in più parti. Ma a casa i priori pochi si raunarono, e
            quasi il popolo fue sanza capo, veggendosi traditi e ingannati i priori e coloro che
            reggeano il Comune. In questo romore messer Corso de' Donati, il qual era isbandito e
            rubello, com'era ordinato, il dì medesimo venne in Firenze da Peretola con alquanto
            séguito di certi suoi amici e masnadieri a piè, e sentendo la sua venuta i priori e'
            Cerchi suoi nemici, vegnendo a·lloro messer Schiatta de' Cancellieri, ch'era in Firenze
            capitano per lo Comune di CCC cavalieri soldati, e volea andare contro al detto messer
            Corso per prenderlo e per offenderlo, messer Vieri caporale de' Cerchi non aconsentì,
            dicendo: «Lasciatelo venire», confidandosi nella vana speranza del popolo, che 'l
            punisse. Per la qual cosa il detto messer Corso entrò ne' borghi della cittade, e
            trovando le porte de le cerchie vecchie serrate, e non potendo entrare, sì se ne venne a
            la postierla da Pinti, ch'era di costa a San Piero Maggiore tra le sue case e quelle
            degli Uccellini, e quella trovando serrata cominciòe a tagliare, e dentro per gli suoi
            amici fu fatto il somigliante, sì che sanza contasto fu messa in terra. E lui entrato
            dentro schierato in su la piazza di San Piero Maggiore, gli crebbe genti e séguito di
            suoi amici, gridando: «Viva messere Corso e 'l barone!», ciò era messer Corso, che così
            il nomavano; ed egli veggendosi crescere forza e séguito, la prima cosa che fece, andòe
            a le carcere del Comune, ch'erano nelle case de' Bastari nella ruga del palagio, e
            quelle per forza aperse e diliberò i pregioni; e ciò fatto, il simile fece al palazzo de
            la podestà, e poi a' priori, faccendogli per paura lasciare la signoria e tornarsi
            a·lloro case. E con tutto questo stracciamento di cittade, messer Carlo di Valos né sua
            gente non mise consiglio né riparo, né atenne saramento o cosa promessa per lui. Per la
            qual cosa i tiranni e malfattori e isbanditi ch'erano nella cittade, presa baldanza, e
            essendo la città sciolta e sanza signoria, cominciarono a rubare i fondachi e botteghe,
            e le case a chi era di parte bianca, o chi avea poco podere, con molti micidii, e fedite
            faccendo ne le persone di più buoni uomini di parte bianca. E durò questa pestilenzia in
            città per V dì continui con grande ruina della terra. E poi seguì in contado, andando le
            gualdane rubando e ardendo le case per più di VIII dì, onde in grande numero di belle e
            ricche possessioni furono guaste e arse. E cessata la detta ruina e incendio, messer
            Carlo col suo consiglio riformarono la terra e la signoria del priorato di popolani di
            parte nera. E in quello medesimo mese di novembre venne in Firenze il sopradetto legato
            del papa, messer Matteo d'Acquasparta cardinale, per pacificare i cittadini insieme, e
            fece fare la pace tra que' della casa de' Cerchi e gli Adimari e' loro seguaci di parte
            bianca co' Donati e' Pazzi e' loro seguaci di parte nera, ordinando matrimoni tra·lloro;
            e volendo raccomunare gli ufici, quegli di parte nera co la forza di messer Carlo non
            lasciarono, onde il legato turbato si tornò a corte, e lasciòe interdetta la cittade. E
            la detta pace poco durò, che avenne il dì di pasqua di Natale presente, andando messer
            Niccola de' Cerchi bianchi al suo podere e molina con suoi compagni a cavallo, passando
            per la piazza di Santa Croce, che vi si facea il predicare, Simone di messer Corso
            Donati, nipote per madre del detto messer Niccola, sospinto e confortato di mal fare,
            con suoi compagni e masnadieri seguì a cavallo il detto messer Niccola, e giugnendolo al
            ponte ad Africo l'assalì combattendo; per la qual cosa il detto messer Niccola sanza
            colpa o cagione, né guardandosi di Simone, dal detto suo nipote fu morto e atterrato da
            cavallo. Ma come piacque a·dDio, la pena fu apparecchiata a la colpa, che fedito il
            detto Simone dal detto messer Niccola per lo fianco, la notte presente morìo; onde tutto
            fosse giusto giudicio, fu tenuto grande danno, che 'l detto Simone era il più compiuto e
            virtudioso donzello di Firenze, e da venire in maggiore pregio e stato, ed era tutta la
            speranza del suo padre messer Corso, il quale della sua allegra tornata e vittoria ebbe
            in brieve tempo doloroso principio di suo futuro abbassamento. In questo tempo poco
            appresso, non possendo la città di Firenze posare, essendo pregna dentro del veleno
            della setta de' Bianchi e Neri, convenne che partorisse doloroso fine; onde avenne
            che·ll'aprile vegnente con ordine e con trattato fatto per gli Neri uno barone di messer
            Carlo, ch'avea nome messer Piero Ferrante di Linguadoco, cercò cospirazione co' detti
            della casa de' Cerchi, e con Baldinaccio degli Adimari, e Baschiera de' Tosinghi, e
            Naldo Gherardini, e altri loro seguaci di parte bianca, di volergli con suo séguito e di
            sua gente rimettere in istato, e tradire messer Carlo, con grandi impromesse di pecunia;
            onde lettere e co·lloro suggelli furono fatte, overo falsificate, le quali per lo detto
            messer Piero Ferrante, com'era ordinato, furono portate a messer Carlo. Per la qual cosa
            i detti caporali di parte bianca, ciò furono tutti quegli della casa de' Cerchi bianchi
            da porte San Piero, Baldinaccio e Corso degli Adimari, con quasi tutto il lato de'
            Bellincioni, Naldo de' Gherardini col suo lato della casa, Baschiera de' Tosinghi col
            suo lato de la detta casa, alquanti di casa i Cavalcanti, Giovanni Giacotto Malispini e'
            suoi consorti, questi furono i caporali che furono citati, e non comparendo, o per tema
            del malificio commesso, o per tema di non perdere le persone sotto il detto inganno, si
            partiro de la città, acompagnati da' loro aversari; e chi n'andò a Pisa, e chi ad Arezzo
            e Pistoia, accompagnandosi co' Ghibellini e nimici de' Fiorentini. Per la qual cosa
            furono condannati per messer Carlo come ribelli, e disfatti i loro palazzi e beni in
            città e in contado, e così di molti loro seguaci grandi e popolani. E per questo modo
            fue abattuta e cacciata di Firenze la 'ngrata e superba parte de' Bianchi, con séguito
            di molti Ghibellini di Firenze, per messer Carlo di Valos di Francia per la commessione
            di papa Bonifazio, a dì IIII d'aprile MCCCII, onde a la nostra città di Firenze
            seguirono molte rovine e pericoli, come innanzi per gli tempi potremo leggendo
            comprendere.</p>
        </div2>
        <div2 type="capitolo">
          <head>L</head>
          <argument>
            <p rend="italic">Come messer Carlo di Valos passò in Cicilia per fare guerra per lo re
              Carlo, e fece ontosa pace</p>
          </argument>
          <p>Nel detto anno MCCCII, del mese d'aprile, messer Carlo di Valos fornito in Firenze
            quello perché era venuto, cioè sotto trattato di pace cacciata la parte bianca di
            Firenze, si partì, e andonne a corte, e poi a Napoli; e là trovato lo stuolo e
            apparecchiamento fatto per lo re Carlo di più di cento tra galee e uscieri e legni
            grossi, sanza i sottili, per passare in Cicilia, sì si ricolse in mare, e in sua
            compagnia Ruberto duca di Calavra figliuolo del re Carlo con più di MD cavalieri. E
            apportato in Cicilia al porto di<gap/>, scese in terra per guerreggiare l'isola, ma don
            Federigo di Raona signore di Cicilia, non possendo resistere né comparire a la forza di
            messer Carlo in mare né in terra, con suoi Catalani si mise a fare guerra guerriata a
            messer Carlo, andandoli fuggendo innanzi di luogo in luogo, e talora di dietro a
            impedirgli la vittuaglia, per modo che in poco tempo sanza acquistare terra neuna di
            rinomo, se non Termole, messer Carlo e sua gente furono per malatia di loro e de'
            cavagli, per difalta di vittuaglia, quasi straccati. Per la qual cosa per necessitade
            convenne che si partisse con suo poco onore. E veggendo che altro non potea, messer
            Carlo sanza saputa del re Carlo ordinò una dissimulata pace con don Federigo, cioè
            ch'egli prendesse per moglie la figliuola del re Carlo detta Alienora, e che, quando la
            Chiesa e 'l re Carlo gli atassono acquistare altro reame, ch'egli lascerebbe a queto al
            re Carlo l'isola di Cicilia; e se non, sì·lla dovesse tenere per dote della moglie tutta
            sua vita, e appresso la sua morte i suoi figliuoli lasciare l'isola al re Carlo e a sue
            rede, dando loro C<hi rend="sup">M</hi> once d'oro. La qual cosa fatta, e promessa e
            giurata per le parti, e tornato messer Carlo coll'armata a Napoli, e mandatagli la
            figliuola del re Carlo, sì la sposò; ma poi di promessa fatta nulla s'aseguìo: e così
            per contradio si disse per motto: «Messer Carlo venne in Toscana per paciaro, e lasciòe
            il paese in guerra; e andòe in Cicilia per fare guerra, e reconne vergognosa pace». Il
            quale il novembre vegnente si tornò in Francia, scemata e consumata sua gente e con poco
            onore.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come si cominciò la compagna di Romania</p>
          </argument>
          <p>Nel detto anno MCCCII, partito messer Carlo di Cicilia e rimasa l'isola in pace, una
            grande gente di soldati catalani, genovesi, e altri italiani istati in Cicilia a la
            detta guerra per l'una parte e per l'altra, si partirono di Cicilia con XX galee e altri
            legni, onde feciono loro capitano uno frate Ruggieri dell'ordine de' Tempieri, uomo
            dissoluto, e di sangue, e crudele, e passarono in Romania per conquistare terra, e
            puosonsi nel reame di Salome e quello distrussono, e guastarono la Grecia infino in
            Gostantinopoli, e crescendo il loro podere d'ogni colletta di gente latina, fuggitivi,
            dissoluti, e paterini, e d'ogni setta scacciati, vivendo illibitamente fuori d'ogni
            legge, si chiamaro la Compagna, stando e vivendo in corso e in guerra a la roba d'ogni
            uomo; e ciò ch'aquistavano era comune, distruggendo e rubando ciò che trovavano, sanza
            ritenere città, o castella, o casale che prendessono, ma quelle rubate ardendo e
            guastando. E così durò la detta dissoluta compagna più di XII anni, uccidendo più loro
            signori, e rimutandoli in poco tempo chi più avea séguito o podere. A la fine tornaro
            sopra le terre del dispoto, cioè il reame di Macedonia, e quelle distrussono; e poi ne
            vennero nel ducato d'Atena, e rubellarsi dal conte di Brenna ch'era duca d'Atena, e loro
            capitano e signore, e per quistioni da·llui a·lloro si combatterono insieme, e
            sconfissono il detto duca loro signore, e a·llui tagliarono la testa, e presono le terre
            sue, e di quelle della Morea; e quegli signoraggi tra·lloro si partirono; e disabitarono
            e distrussono gli antichi fii de' Franceschi, che que' signoraggi teneano, e le loro
            donne e figliuole che a·lloro piacquero ritennero e le presono per mogli, e rimasono
            abitanti e paesani della terra. E così le delizie de' Latini, acquistate anticamente per
            gli Franceschi, i quali erano i più morbidi e meglio stanti che in nullo paese del
            mondo, per così dissoluta gente furono distrutte e guaste. Lasceremo de' fatti di
            Romania e di Cicilla, e torneremo a le novità che sursono in Firenze e in Toscana per la
            cacciata de' Bianchi di Firenze.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come i Fiorentini e' Lucchesi feciono oste sopra la città di Pistoia, e
              come ebbono per assedio il castello di Serravalle</p>
          </argument>
          <p>Nel detto anno MCCCII, del mese di maggio, essendo la città di Pistoia ribellata a'
            Fiorentini e a' Lucchesi per la cacciata de' Bianchi di Firenze e degl'Interminelli di
            Lucca, e parte di loro detti usciti ridotti in Pistoia per fare guerra, il Comune di
            Firenze e quello di Lucca di concordia feciono oste a la città di Pistoia, e furonvi di
            Firenze tra cavallate e soldati M cavalieri e VI<hi rend="sup">M</hi> pedoni, e di Lucca
            più di VI<hi rend="sup">C</hi> cavalieri e bene X<hi rend="sup">M</hi> pedoni; e la
            città di Pistoia guastarono intorno intorno, istandovi ad assedio per XXIII dì. Dentro a
            Pistoia era messer Tosolato degli Uberti loro capitano di guerra con III<hi rend="sup">C</hi> cavalieri, e guardò e difese bene la cittade. A la fine veggendo i Lucchesi che
            la stanza di Pistoia era speranza vana di potere per forza o per assedio avere la città,
            s'accordaro di ritrarsi adietro co·lloro oste, e di porsi all'assedio del castello di
            Serravalle, ch'era de' Pistolesi ed era molto forte; e così fu fatto. E al detto assedio
            rimasono le due sestora delle cavallate di Firenze, rimutandosi a tempo a tempo con
            parte di loro soldati e gente a piè assai, tenendo i Fiorentini il loro campo di verso
            Pistoia. E quello castello combattuto, e con più difici grossi che gittavano dentro
            macerato, ma per tutto ciò non s'arendea, però che dentro v'avea più di IIII<hi rend="sup">C</hi> de' maggiori e de' migliori cittadini di Pistoia, i quali difendeano
            il castello, e al continuo assalivano il campo vigorosamente, a la fine per mala
            provisione di vittuaglia a tanta gente, quanta avea dentro tra Pistolesi e terrazzani e
            forestieri, ch'era più di MCC uomini, sanza le femmine e' fanciulli, fallì loro; per la
            qual cosa per necessità di vivanda s'arrenderono pregioni al Comune di Lucca a dì VI di
            settembre del detto anno; onde più di CCC Pistolesi n'andarono legati pregioni a la
            città di Lucca, e gli altri terrazzani rimasono fedeli de' Lucchesi, i quali Lucchesi vi
            feciono una nuova e forte rocca da la parte loro di Valdinievole, e uno grosso muro da
            la rocca vecchia di qua ov'è la pieve a la Nuova, per tenere meglio il detto castello
            a·lloro ubbidienza, recandogli a loro contado.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Come i Fiorentini ebbono il castello di Piano di Trevigne e più altre
              castella ch'aveano rubellate i Bianchi</p>
          </argument>
          <p>Nella stanza del detto assedio di Pistoia si rubellò a' Fiorentini il castello di Piano
            di Trevigne in Valdarno per Carlino de' Pazzi di Valdarno, e in quello col detto Carlino
            si rinchiusono de' migliori nuovi usciti Ghibellini e Bianchi di Firenze, grandi e
            popolani, e faceano grande guerra nel Valdarno; per la qual cosa fu cagione di levarsi
            l'oste da Pistoia, lasciando i Fiorentini il terzo della loro gente all'assedio di
            Serravalle in servigio de' Lucchesi, come detto avemo, e tutta l'altra oste tornata in
            Firenze, sanza soggiorno n'andarono del mese di giugno in Valdarno e al detto castello
            di Piano, e a quello istettono, e assediarono per XXVIIII dì. A la fine per tradimento
            del sopradetto Carlino e per moneta che n'ebbe i Fiorentini ebbono il castello. Essendo
            il detto Carlino di fuori, fece a' suoi fedeli dare l'entrata del castello, onde molti
            vi furono morti e presi, pure de' migliori usciti di Firenze. E ciò fatto, tornati a
            Firenze con questa vittoria, sanza soggiorno andarono popolo e cavalieri di Firenze in
            Mugello sopra i signori Ubaldini, i quali co' Bianchi e co' Ghibellini s'erano rubellati
            al Comune di Firenze, e guastarono i loro beni di qua da l'alpe e di là. E tornati in
            Firenze, la state medesima cavalcarono in Valdigrieve sopra il castello di Monte Agliari
            e di Monte Aguto, i quali aveano rubellati que' della casa de' Gherardini, ch'erano di
            parte bianca, e quelle due castella s'arrenderono a patti, salve le persone, al Comune
            di Firenze, le quali il Comune di Firenze fece disfare. E nel detto anno i Fiorentini
            ebbono gran vittoria in ogni loro oste e cavalcata che feciono, bene aventurosamente
            perseguitando in ogni parte gli usciti bianchi e' ghibellini con loro distruzzione.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come l'isola d'Ischia gittò maraviglioso fuoco</p>
          </argument>
          <p>Nel detto anno MCCCII l'isola d'Ischia, la quale è presso a Napoli, gittò grandissimo
            fuoco per la sua solfaneria, per modo che gran parte dell'isola consumò, e guastò infino
            al girone d'Ischia; e molte genti, e bestiame, e la terra medesima per quella
            pestilenzia morirono e si guastarono. E molti per iscampare fuggirono a l'isola di
            Procita e a quella di Capri, e a terra ferma a Napoli, e a Baia, e a Pozzuolo, e in
            quelle contrade; e durò la detta pestilenzia più di due mesi. Lasceremo alquanto de'
            nostri fatti di Firenze e di que' d'Italia, e faremo incidenza e disgressione per
            raccontare grandi e maravigliose novitadi che a questo tempo avennero ne·reame di
            Francia, cioè nelle parti di Fiandra, le quali sono bene da notare e da farne ordinata
            memoria nel nostro trattato.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Come il popolo minuto di Bruggia si rubellò dal re di Francia, e
              uccisono i Franceschi</p>
          </argument>
          <p>Come noi lasciammo adietro nel capitolo, che 'l re di Francia ebbe al tutto la signoria
            di Fiandra, e in sua pregione il conte e due suoi figliuoli l'anno MCCLXXXXVIIII, e
            lasciato guernito di sua gente e di suoi balii il paese, e che gli artefici minuti di
            Bruggia, come sono tesserandoli e foloni di drappi, e beccari, e calzolai, e altri,
            fossono uditi a ragione per la loro petizione data a lo re, e adirizzati di loro
            pagamenti per gli loro lavorii, e dell'assise de la terra, le quali erano loro
            incomportabili; la detta gente de la Comune non fu udita né adirizzati; ma i balii del
            re a preghiera de' grandi borgesi e per loro moneta i caporali de' detti artefici e
            popolo minuto, i quali erano i principali Piero le Roi tesserandolo e Giambrida beccaio,
            con più di XXX de' maggiori di loro mestieri e arti misono in pregione in Bruggia. E
            nota che 'l detto Piero le Roi fu il capo e commovitore de la Comune, e per sua
            franchezza fu sopranominato Piero le Roi, e in fiammingo Connicheroi, cioè Piero lo re.
            Questo Piero era tessitore di panni povero uomo, e era piccolo di persona e sparuto, e
            cieco dell'uno occhio, e d'età di più di LX anni; lingua francesca né latina non sapea,
            ma in sua lingua fiamminga parlava meglio, e più ardito e stagliato che nullo di Fiandra
            e per lo suo parlare commosse tutto il paese a le grandi cose che poi seguiro, e però è
            bene ragione di fare di lui memoria. E per la presa di lui e de' suoi compagni il popolo
            minuto di Bruggia corsono la terra e combatterono il borgo, cioè il castello ove stanno
            gli schiavini e' rettori della terra, e uccisono de' borgesi, e per forza trassono di
            pregione i loro caporali. E ciò fatto, di questa querela si fece triegua e appello a
            Parigi dinanzi al re, e durò bene uno anno la quistione; e a la fine per moneta spesa
            per gli grandi borgesi di Fiandra intorno a la corte del re il popolo minuto ebbono la
            sentenzia incontro; onde venuta la novella a Bruggia, que' de la Comuna si levarono da
            capo a romore e ad arme; ma per paura delle masnade e de' grandi borgesi si partirono di
            Bruggia, e andarne a la terra del Damo ivi presso a III miglia, e quella corsono, e
            uccisono il balio e' sergenti che v'erano per lo re, e rubarono i grandi borgesi de la
            terra, e uccisorne; e ciò fatto, come genti disperati e in furia, vennero a la terra
            d'Andiborgo e feciono il somigliante; e poi ne vennero al maniere del conte che si
            chiama Mala, presso a Bruggia a tre miglia, che v'era dentro il balio di Bruggia e da LX
            sergenti del re, e quella fortezza per forza presono, e sanza misericordia o redenzione
            quanti Franceschi dentro avea misero a morte. I grandi borgesi di Bruggia veggendo così
            adoperare e crescere la forza al minuto popolo, temettono di loro e de la terra;
            incontanente mandarono in Francia per soccorso; per la qual cosa lo re incontanente vi
            mandò messer Giacomo di San Polo sovrano balio di tutta Fiandra, con MD cavalieri
            franceschi, e con sergenti assai; e giunti a Bruggia, presono e fornirono i palagi de
            l'Alle del Comune e tutte le fortezze de la terra con guernigione di loro genti d'arme,
            istando la terra di Bruggia in grande sospetto e guardia. E crescendo la forza e
            l'ardire al minuto popolo, come piacque a·dDio, per pulire il peccato de la superbia e
            avarizia de' grandi borgesi e abattere l'orgoglio de' Franceschi, quegli artefici e
            popolo minuto ch'erano rimasi in Bruggia feciono tra·lloro giura e cospirazione di
            disperarsi per uccidere i Franceschi e' grandi borgesi, e mandarono per gli loro
            isfuggiti a la terra del Damo e quella d'Andiborgo, ond'erano loro capi e maestri Piero
            le Roi e Giambrida, che venissono a Bruggia, li quali cresciuti in baldanza per la
            vittoria e uccisione per loro cominciata contro a' Franceschi, a bandiere levate, e le
            femmine come gli uomini, vennero in Bruggia la notte di <gap/> com'era ordinato; e
            poteallo fare, però che lo re avea fatti abattere i fossi e porte di Bruggia. E giunti
            nella terra, dandosi nome con que d'entro, e gridando in loro linguaggio fiamingo, che
            da' Franceschi nonn–erano intesi; «Viva la Comune, e a la morte de' Franceschi!»,
            abarraro le rughe de la terra. Per la qual cosa si cominciò la dolorosa pestilenzia e
            morte de' Franceschi, per modo che qualunque Fiammingo avea in sua casa nullo Francesco,
            o l'uccidea, o 'l menava preso a la piazza dell'Alla, ove la Comune era raunata e
            armata, e là giugnendo i presi, come tonnina in pezzi erano tagliati e morti. Sentendo i
            Franceschi levato il romore, e armandosi per raunarsi insieme, si trovavano da' loro
            osti tolti i freni, e le selle de' cavalli nascose. E più ne faceano le femmine che gli
            uomini; e chi era montato a cavallo trovava le rughe abarrate, e gittati loro i sassi da
            le finestre, e morti per le vie. E così durò tutto il giorno la detta persecuzione, ove
            morirono, che con ferri, e che di sassi, e d'esser gittati gli uomini dalle finestre
            delle torri e palazzi dell'Alle, ov'erano in fortezze più di MCC Franceschi a cavallo e
            più di MM sergenti a piede, onde tutte le rughe e piazze di Bruggia erano piene di corpi
            morti, e di sangue e carogna de' Franceschi, che più di tre dì gli penarono a
            sotterrare, portandogli in carra fuori della terra, e gittandogli in fosse a' campi; e
            de' grandi borgesi assai vi furono morti, e tutte loro case rubate. Messer Giache di San
            Polo con pochi fuggendo scampò, perch'abitava presso all'uscita della terra; e questa
            pestilenzia fu uno<gap/> del mese di<gap/>, gli anni di Cristo MCCCI.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">De la grande e disaventurosa sconfitta che' Franceschi ebbono a Coltrai
              da' Fiaminghi</p>
          </argument>
          <p>Dopo la detta rubellazione di Bruggia e morte de' Franceschi i maestri e' capitani
            della Comune di Bruggia, parendo loro avere fatte e cominciate grandi imprese, e grande
            misfatto contro a·re di Francia e sua gente, e considerando di non potere per loro
            medesimi sostenere sì gran fascio, essendo sanza il loro signore e sanza altro aiuto, sì
            mandarono in Brabante per lo giovane Guiglielmo di Giulieri, fratello dell'altro messer
            Guiglielmo di Giulieri che morì per la sconfitta di Fornes ad Arazzo in pregione del
            conte d'Artese, come adietro facemmo menzione. Questo Guiglielmo era nato per madre
            della figliuola del vecchio conte Guido di Fiandra, e figliuolo del conte di Giulieri di
            Valdireno, ed era gran cherico. Sì tosto come fu richesto da que' di Bruggia, per
            vendicare il suo fratello da' Franceschi, lasciò la chericia e venne in Fiandra, e da
            que' di Bruggia fu ricevuto a grande onore, e fatto loro signore. Incontanente fece
            gridare oste sopra la villa e terra di Guanto, che si tenea per lo re; ma la terra era
            forte de le più del mondo per sito e per mura, fossi, e riviere, e paduli, sicché il
            loro assalto fue invano; onde si partirono e andarono a le terre del Franco di Bruggia
            de le marine di Fiandra, e quelle quasi tutte con poca fatica recaro in loro signoria,
            come fu le Schiuse, Nuovoporto, Berghe, e Fornes, e Gravalingua, e più altre ville; onde
            gran popolo crebbe a que' di Bruggia. E ciò sentendo il giovane Guido figliuolo del
            conte di Fiandra della seconda donna, nato della contessa di Namurro, venne in Fiandra,
            e accozzossi con Guiglielmo di Giulieri suo nipote, e furono insieme fatti signori e
            guidatori del popolo di Fiandra ribello del re di Francia; e tornando da le terre delle
            marine, ebbono a patti Guidendalla, il ricco maniere del conte, ove avea più di V<hi rend="sup">C</hi> Franceschi. E ciò fatto, venne messer Guido a oste sopra Coltrai con
              XV<hi rend="sup">M</hi> di Fiaminghi a piè, e ebbe la terra, salvo il castello del re,
            ch'era molto forte e guernito de' Franceschi a cavallo e a piè. Guiglielmo di Giulieri
            andòe all'assedio al castello di Cassella con parte dell'oste, e in questa istanza
            quegli della terra d'Ipro e di Camua di loro volontà s'arendero a messer Guido di
            Fiandra, onde crebbe gran podere a' Fiaminghi, e ingrossossi l'oste a Coltrai. Quegli
            del castello che v'erano per lo re, si difendeano francamente, e co·lloro ingegni e
            difici disfeciono e arsono gran parte della terra di Coltrai; ma per lo improviso
            assedio de' Fiamminghi non erano guerniti di vittuaglia quanto bisognava loro; e però
            mandarono in Francia al re per soccorso tostano, onde il re sanza indugio vi mandò il
            buono conte d'Artese suo zio e de la casa di Francia, con più di VII<hi rend="sup">M</hi> cavalieri gentili uomini, conti, e duchi, e castellani, e banderesi, onde de'
            caporali fareno menzione, e con XL<hi rend="sup">M</hi> sergenti a piè, de' quali erano
            più di X<hi rend="sup">M</hi> balestrieri. E giunti sopra il colle il quale è di contro
            a Coltrai, verso la via che va a Tornai, in su quello s'acamparono, presso del castello
            a mezzo miglio. E per fornire le spese della cominciata guerra di Fiandra lo re di
            Francia, per male consiglio di messer Biccio e Musciatto Franzesi nostri contadini, sì
            fece peggiorare e falsificare la sua moneta, onde traeva grande entrata, però che ella
            venne peggiorando di tempo in tempo, sì che la recò a la valuta del terzo, onde molto ne
            fu abominato e maldetto per tutti i Cristiani; e molti mercatanti e prestatori di nostro
            paese ch'erano co·lloro moneta in Francia ne rimasono diserti. Il buono e valente
            giovane messer Guido di Fiandra, veggendo l'esercito de' Franceschi a cavallo e a piè
            che gli erano venuti adosso, e conoscendo ch'egli non potea schifare la battaglia, o
            abandonare la terra di Coltrai e l'assedio del castello, e lasciandolo e tornando a
            Bruggia col suo popolo era morto e confuso, sì mando per messer Guiglielmo di Giulieri
            ch'era all'assedio di Cassella che lasciasse l'assedio, e colla sua oste venisse a·llui,
            e così fu fatto; e trovarsi insieme con XX<hi rend="sup">M</hi> uomini a piè, che nullo
            v'avea cavallo per cavalcare se non i signori. E diliberato al nome di Dio e di messer
            san Giorgio di prendere la battaglia, uscirono della terra di Coltrai, e levarono il
            loro campo, ch'era di là dal fiume de la Liscia, e passarono in su uno rispianato poco
            di fuori della terra, per lo cammino che va a Guanto, e quivi si schieraro incontro a'
            Franceschi; ma segacemente presono vantaggio, che a traverso di quella pianura corre uno
            fosso che raccoglie l'acque della contrada e mette nella Liscia, il quale è largo il più
            V braccia e profondo III, e sanza rilevato che si paia di lungi, che prima v'è altri su,
            che quasi s'acorga che v'abbia fossato. In su quello fosso dal loro lato si schieraro a
            modo d'una luna come andava il fosso, e nullo rimase a cavallo, ma ciascuno a piè, così
            i signori e' cavalieri come la comune gente, per difendersi da la percossa delle schiere
            de' cavalli de' Franceschi, e ordinarsi uno con lancia (che l'usano ferrate, tegnendole
            a guisa che si tiene lo spiedo a la caccia del porco salvatico), e uno con uno grande
            bastone noderuto come manica di spiedo, e dal capo grosso ferrato e puntaguto, legato
            con anello di ferro da ferire e da forare; e questa salvaggia e grossa armadura chiamano
            godendac, cioè in nostra lingua buono giorno. E così aringati uno ad uno, che altre
            poche armadure aveano da offendere o da difendere, come genti povere e non usi in
            guerra, come disperati di salute, considerando il grande podere de' loro nimici, si
            vollono innanzi conducere a morire al campo, che fuggire e essere presi e per diversi
            tormenti giudicati: feciono venire per tutto il campo uno prete parato col corpo di
            Cristo, sì che ciascuno il vide, e in luogo di comunicarsi, ciascuno prese uno poco di
            terra e si mise in bocca. Messer Guido di Fiandra e messer Guiglielmo di Giulleri
            andavano dinanzi a le schiere confortandogli e amonendo di ben fare, ricordando loro
            l'orgoglio e superbia de' Franceschi, e 'l torto che faceano a' loro signori e a·lloro,
            e a quello che verrebbono per le cose fatte per loro, se' Franceschi fossono vincitori;
            e mostrando loro ch'essi combatteano per giusta causa, e per iscampare loro vita e di
            loro figliuoli, e che francamente dovessero principalmente intendere pure amazzare e
            fedire i cavalli. E messer Guido di sua mano in su 'l campo fece cavaliere il valente
            Piero le Roi con più di XL de la Comune, promettendo, se vincessono, a ciascuno dare
            retaggio di cavaliere. Il conte d'Artese capitano e duca dell'oste de' Franceschi,
            veggendo i Fiamminghi usciti a campo, fece stendere il campo suo, e scese più al piano
            contro a' nemici, e ordinò i suoi in X schiere in questo modo: che de la prima fece
            guidatore messer Gianni di Barlas con MCCCC cavalieri soldati, Provenzali, Guasconi,
            Navarresi, Spagnuoli, e Lombardi, molto buona gente; de la seconda fece conduttore
            messere Rinaldo d'Itria valente cavaliere con V<hi rend="sup">C</hi> cavalieri; la terza
            schiera fu di VII<hi rend="sup">C</hi> cavalieri, onde fu capitano messer Rau di Niella,
            conestabile di Francia; la quarta battaglia fu di VIII<hi rend="sup">C</hi> cavalieri,
            la quale guidava messer Luis di Chiermonte della casa di Francia; la quinta, il conte
            d'Artese generale capitano con M cavalieri; la sesta, il conte di San Polo con VII<hi rend="sup">C</hi> cavalieri; la settima, il conte d'Albamala, e il conte di Du, e il
            ciamberlano di Francavilla con M cavalieri; l'ottava, messer Ferri figliuolo del duca
            de·Loreno, e il conte di Sassona con VIII<hi rend="sup">C</hi> cavalieri; la nona
            battaglia guidava messer Gottifredi fratello del duca di Brabante, e messer Gianni
            figliuolo del conte d'Analdo con V<hi rend="sup">C</hi> cavalieri brabanzoni e anoieri;
            la decima fu di CC cavalieri e di X<hi rend="sup">M</hi> balestrieri, la quale guidava
            messere Giache di san Polo con messer Simone di Piemonte e Bonifazio di Mantova, con più
            d'altri XXX<hi rend="sup">M</hi> sergenti d'arme a piè, Lombardi, Franceschi, e
            Provenzali, e Navarresi, detti bidali, con giavellotti. Questa fu la più nobile oste di
            buona gente che mai facesse il detto re di Francia, dov'era il fiore de la baronia e
            baccelleria de' cavalieri de·reame di Francia, di Brabante, d'Analdo, e di Valdireno.
            Essendo aringate le battaglie dell'una parte e dell'altra per combattere, messer Gian di
            Burlas, e messer Simone di Piemonte, e Bonifazio, capitani di soldati e balestrieri
            forestieri, molto savi e costumati di guerra, furono al conastabole e dissono: «Sire,
            per Dio lasciamo vincere questa disperata gente e popolo di Fiaminghi sanza volere
            mettere a pericolo il fiore della cavalleria del mondo. Noi conosciamo i costumi de'
            Fiaminghi: e' sono usciti di Coltrai come disperati d'ogni salute, o per combattere o
            per fuggirsi, e sono acampati di fuori, e lasciato nella terra i loro poveri arnesi e
            vivanda. Voi starete schierati co la vostra cavalleria, e noi co' nostri soldati che
            sono usi di fare assalti e correrie, e co' nostri balestrieri, e cogli altri pedoni, che
            n'avemo due cotanti di loro, enterremo tra loro e la terra di Coltrai, e gli assaliremo
            da più parti, e terregli in badalucchi e scheremugi gran parte del dì. I Fiaminghi sono
            di grande pasto, e tutto dì sono usi di mangiare e di bere; tegnendoli noi in bistento e
            digiuni, gli straccheremo, e non potranno durare, perché non si potranno rinfrescare; si
            partiranno del campo a rotta da·lloro schiere, e come voi vedrete ciò, spronate loro
            adosso con vostra cavalleria, e avrete la vittoria sanza periglio di vostra gente». E di
            certo così veniva fatto, ma a cui Idio vuole male gli toglie il senno, e per le peccata
            commesse si mostra il giudicio di Dio; e intra gli altri peccati il conte d'Artese avea
            dispregiate le lettere di papa Bonifazio, e con tutte le bolle gittate nel fuoco. Udito
            questo consiglio il conastabole, sì gli piacque e parve buono, e venne co' detti
            conostaboli al conte d'Artese, e dissegli il consiglio, e come gli parea il migliore. Il
            conte d'Artese rispuose per rimproccio: «<foreign lang="fre">Pru diable, ce sont de
              guiglie di Lombars, e vos conostable aves ancore du pol del lu</foreign>»; cioè volle
            dire ch'e' non fosse leale al re, perché la figliuola era moglie di messer Guiglielmo di
            Fiandra. Allora il conestabole irato per lo rimproccio udito, disse al conte: Sire, se
            vos verres u gie irai vos ires bene avant». E come disperato, stimandosi d'andare a la
            morte, fece muovere sue bandiere, e brocciò a·ffedire francamente, non prendendosi
            guardia, né sappiendo del fosso a traverso dov'erano schierati i Fiamminghi, come
            adietro facemmo menzione. E giugnendo sopra il detto fosso, i Fiamminghi ch'erano
            dall'una parte e dall'altra cominciarono a fedire di loro bastoni detti godendac a le
            teste de' destrieri, e facevagli rivertire e ergere adietro. Il conte Artese e l'altre
            schiere e battaglie de' Franceschi, veggendo mosso a fedire il conastabole con sua
            gente, il seguiro l'uno appresso l'altro a sproni battuti, credendo per forza de' petti
            de' loro cavalli rompere e partire la schiera de' Fiamminghi; a·lloro avenne tutto per
            contrario, che per lo pingere e urtare, i cavagli dell'altre schiere per forza pinsono
            il conostabole, e il conte Artese, e sua schiera a traboccare nel detto fosso l'uno
            sopra l'altro; e 'l polverio era grande, che que' di dietro non poteano vedere, né per
            lo romore de' colpi e grida intendere i·loro fallo, né·lla dolorosa isventura di loro
            feditori; anzi credendo ben fare pignevano pure innanzi urtando i loro cavagli, per modo
            ch'eglino medesimi per l'ergere e cadere di loro cavagli l'uno sopra l'altro
            s'afollavano, e faceano affogare e morire gran parte, o i più, sanza colpo di ferri, o
            di lance, o di spade. I Fiamminghi ch'erano aserrati e forti in su la proda del fosso,
            veggendo traboccare i Franceschi e' loro cavagli, non intendeano ad altro che amazzare i
            cavalieri, e' loro cavagli isfondare e isbudellare, sicché in poco d'ora non solamente
            fu ripieno il fosso d'uomini e di cavagli, ma fatto gran monte di carogna di quegli. Ed
            era sì fatto giudicio, che' Franceschi non poteano dare colpo a' loro nemici, ma eglino
            medesimi afollavano, e uccideano l'uno l'altro per lo pignere che faceano, credendo per
            urtare rompere i Fiaminghi. Quando i Franceschi furono quasi tutte loro schiere
            radossati l'uno sopra l'altro, e confusi per modo che per loro medesimi convenia o che
            traboccassono co' loro cavagli, o fossono sì stretti e annodati a schiera che non si
            poteano reggere, né andare innanzi né tornare adietro, i Fiaminghi ch'erano freschi, e
            poco travagliati i capi de' corni de la loro schiera, onde dell'uno era capitano messer
            Guido di Fiandra, e dell'altro messer Guiglielmo di Giulieri, gli quali in quello giorno
            feciono maraviglie d'arme di loro mano, essendo a piè, passaro il fosso, e rinchiusono i
            Franceschi, per modo che uno vile villano era signore di segare la gola a' più gentili
            uomini. E per questo modo furono sconfitti e morti i Franceschi, che di tutta la
            sopradetta nobile cavalleria non iscampò se non messer Luis di Chiermonte, e il conte di
            San Polo, e quello di Bologna con pochi, perché si disse che non si strinsono al fedire;
            onde sempre portarono poi grande onta e rimproccio in Francia. Tutti gli altri duchi,
            conti, e baroni, e cavalieri furono morti in su il campo, e alquanti fuggendo per le
            fosse e maresi morti furono; in somma più di VI<hi rend="sup">M</hi> cavalieri, e di
            pedoni a piè sanza numero, rimasono morti a la detta battaglia sanza menarne nullo a
            pregione. E questa dolorosa e sventurata sconfitta de' Franceschi fue il dì di santo
            Benedetto, a dì XI di luglio, gli anni di Cristo MCCCII; e non sanza grande giudicio
            divino, però che fu quasi uno impossibile avenimento. E bene ci cade la parola che Dio
            disse al popolo suo d'Israel, quando la potenzia e moltitudine di loro nimici venia loro
            adosso, i quali erano con piccola forza a·lloro comparazione, e temendo di combattere,
            disse: «Combattete francamente, ché la forza della battaglia nonn–è solo ne la
            moltitudine de le genti, anzi è in mia mano, però ch'io sono lo Idio Sabaoth, cioè lo
            Idio dell'oste». Di questa sconfitta abassò molto l'onore, e lo stato, e fama de
            l'antica nobilità e prodezza de' Franceschi, essendo il fiore della cavalleria del mondo
            isconfitta e abbassata da' loro fedeli, e la più vile gente che fosse al mondo,
            tesserandi, e folloni, e d'altre vili arti e mestieri, e non mai usi di guerra, che per
            dispetto e loro viltade da tutte le nazioni del mondo i Fiaminghi erano chiamati conigli
            pieni di burro; e per queste vittorie salirono in tanta fama e ardire, ch'uno Fiamingo a
            piè con uno godendac in mano avrebbe atteso due cavalieri franceschi.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Di quale lignaggio furono i presenti conti e signori di Fiandra</p>
          </argument>
          <p>Dapoi ch'avemo innarrato le grandi novità e battaglie cominciate tra 'l re di Francia e
            'l conte di Fiandra e' suoi, e seguiranno appresso per gli tempi, ne pare convenevole di
            raccontare dell'esser e legnaggio de' detti conti, però che feciono grandi cose, e di
            loro furono valenti signori. Questi conti non sono per lignaggio mascolino dello stocco
            degli antichi conti di Fiandra, onde fue il buono primo imperadore Baldovino che
            conquistò Gostantinopoli, e 'l valente conte Ferrante, il quale si combatté collo
            imperadore Otto insieme col buono re Filippo il Bornio, come adietro facemmo menzione; e
            fu suo non solamente Fiandra, ma la contea d'Analdo, e Vermandois, e Tiracia infino
            presso a Compigno. E quegli primi conti portarono l'arme agheronata gialla e nera; ma
            questi d'oggi ne nacquero per femmina in questo modo. Quando morì il detto conte
            Ferrante, di lui non rimase figliuolo maschio, ma solo una piccola figlia femmina
            chiamata Margherita. Questa rimase a guardia e tuteria d'uno savio cherico, ch'avea nome
            messer Gian d'Avenes, figliuolo del signore di Don piero in Borgogna, overo Campagna, e
            per suo senno avea guidato il conte Ferrante e tutto il suo paese. Questi ritenne la
            signoria per la fanciulla; e quand'ella fue in età, si giacque co·llei, e ebbene uno
            figliuolo chiamato Gianni; e per coprire la vergogna di lui e della damigella lasciòe la
            chericia, e sposò la contessa Margherita a moglie, e poi n'ebbe uno figliuolo, e questi
            fue il presente valente e buono Guido conte di Fiandra; e poco apresso morìo messer Gian
            d'Avenes, e rimase la detta contessa Margherita co' detti due suoi figliuoli, e non
            riprese marito; e guidava molto saviamente sua terra e paese, e quando bisognò, andò in
            arme com'uno cavaliere, e fu molto savia e ridottata donna, e fece molte buone leggi e
            costume in Fiandra che ancora s'oservano. Avenne, quando Gianni e Guido suoi figliuoli
            furono cavalieri, ciascuno volea esser conte di Fiandra, onde piato ne nacque ne la
            corte del re di Francia, e convenne ne fosse sentenzia; e citata la contessa Margherita
            al giudicio innanzi al re, disse che Guido era degno d'essere conte di Fiandra, però
            ch'egli era nato di matrimonio, e Gianni no; onde crucciato Gianni, ch'era il maggiore,
            inanzi al re di Francia e suo consiglio in presenza della madre disse: «Dunque sono io
            figliuolo della più ricca puttana del mondo?». La contessa, come savia, si gabbò delle
            parole, e rispuose a Gianni: «Io non ti posso torre Analdo di tuo retaggio, ma io ti
            voglio torre che a la tua arme, ch'è il campo ad oro e leone nero, a·leone tu non facci
            mai unghioni né lingua, perché la tua è stata villana; e Guido voglio il porti tutto
            intero». E così fu giudicato e confermato per lo re di Francia e per gli dodici peri.
            Onde di messer Gianni sono discesi i conti d'Analdo, e di messer Guido conte di Fiandra
            messere Ruberto di Bettona, e messer Guiglielmo e messer Filippo della sua prima donna
            avogada di Bettona; e della seconda donna figliuola del conte di Luzzimborgo e contessa
            di Namurro, la quale contea fece comperare per gli figliuoli al conte di Fiandra, sì
            nacquero messer Gianni conte di Namurro, e il buono messer Guidone, e messer Arrigo di
            Fiandra; del quale Guidone la nostra storia ha parlato ne la detta sconfitta di Coltrai,
            e parlerà ancora in più parti di loro prodezze e valentie, e però ne paiono degni di
            loro nazione avere voluto fare memoria.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Come lo re di Francia rifece sua oste, e con tutto suo podere venne
              sopra i Fiaminghi; e tornossi in Francia con poco onore</p>
          </argument>
          <p>Dopo la detta sconfitta di Coltrai incontanente s'arrendero a messer Guido di Fiandra
            quegli di Guanto, e que' di Lilla, e Doai, e Cassella, sì che non rimase terra né villa
            piccola né grande in Fiandra, che non tornasse a le comandamenta di messer Guido; e per
            la detta vittoria la Comuna d'ogni terra di Fiandra presono ardire e signoria, e
            cacciarne i loro grandi borgesi, perché amavano i Franceschi; e non tanto in Fiandra,
            simile avenne in Brabante, e in Analdo, e in tutte loro circustanzie, per lo favore io
            della Comuna di Fiandra. Come in Francia fue la dolorosa novella della detta sconfitta,
            nonn–è da domandare se v'ebbe dolore e lamento, che non v'ebbe villa, castello, maniero,
            o signoraggio, che per gli cavalieri e scudieri che rimasono morti a Coltrai non
            v'avesse dame e damigelle vedove. Lo re di Francia, passato il dolore, fece come valente
            signore, che incontanente fece bandire oste generale per tutto il reame; e per fornire
            sua guerra sì fece falsificare le sue monete; e la buona moneta del tornese grosso,
            ch'era a XI once e mezzo di fine, tanto il fece peggiorare, che tornò quasi a metade, e
            simile la moneta prima; e così quelle dell'oro, che di XXIII e mezzo carati le recò a
            men di XX, faccendole correre per più assai che non valeano: onde il re avanzava ogni dì
            libbre VI<hi rend="sup">M</hi> di parigini e più, ma guastò e disertò il paese, che la
            sua moneta non tornò a la valuta del terzo. E fornito lo re, e apparecchiata la sua
            grande e ricca oste, si mosse da Parigi, e del mese di settembre presente del detto anno
            MCCCII, fue ad Arazzo in Artese con più di X<hi rend="sup">M</hi> cavalieri, e con più
            di LX<hi rend="sup">M</hi> pedoni; e in Italia mandò per messer Carlo di Valos suo
            fratello, che rimossa ogni cagione dovesse tornare in Francia; e così fece poco
            appresso. I Fiaminghi sentendo l'apparecchio e venuta del re di Francia, mandaro in
            Namurro per lo conte messer Gianni figliuolo del conte di Fiandra, e maggiore di messer
            Guido, il quale era molto savio e valente; e lui venuto, il feciono loro generale
            capitano dell'oste, e come gente calda, e baldanzosa della vittoria da Coltrai,
            s'apparecchiaro di tende, e padiglioni, e trabacche, con tutto che assai aveano di
            quelle de' Franceschi; e ciascuna terra e villa per sé si soprasegnaro di soprasberghe e
            d'arme, e ciascuno mestiere per sé, e raunarsi a Doai, e furono più di LXXX<hi rend="sup">M</hi> uomini a piè bene armati e soprasegnati, e con tanto carreggio che
            portava il loro arnese, che copria tutto il paese, e in somma era a vedere la più bella
            e ricca oste di gente a piè, che mai fosse tra' Cristiani. Lo re di Francia colla sua
            grande e nobile oste uscì fuori d'Arazzo per entrare in Fiandra, e acampossi a una villa
            che si chiama Vetri, tra Doai e Arazzo, e era sì grande, che tenea di giro più di X
            miglia. I Fiaminghi come franca gente, e bene guidati e condotti, non attesero l'oste a
            Doai, ma uscirono di Doai, e s'afrontarono incontro a l'oste del re, gridando dì e
            notte: «Battaglia, battaglia!», e innanimati di combattere, e sovente aveano insieme
            scarmugi e badalucchi, e non v'avea Fiammingo a piè con suo godendac in mano che non
            attendesse il cavaliere francesco, per la baldanza presa sopra loro, e' Franceschi per
            contradio inviliti. E ciò fu del mese d'ottobre, nel quale cominciò grandi piogge, e 'l
            paese è pieno di paduli e di fosse, e sempre terreno che mai non si puote osteggiare il
            verno; onde il carreggio del re ch'aducea la vivanda all'oste per li fondati cammini non
            poteano venire, né i cavalieri co·lloro cavalli apena uscire del campo. Per la quale
            confusione l'oste del re venne in tanti difetti, e di vittuaglia e d'altro, che non
            poterono più tenere campo, e convenne che di necessità si levasse da oste, con sua
            grande onta e vergogna, faccendo triegua per uno anno: e tornossi addietro ad Arazzo, e
            poi a Parigi, con grande spendio, e con grande mortalità de' suoi cavagli. Alcuno disse
            in Francia che intra l'altre cagioni della partita dell'oste del re fu per inganno del
            re Adoardo d'Inghilterra, il quale amava i Fiaminghi, e per favoragli disse a la moglie,
            la quale era serocchia del re di Francia, in segreto segacemente e con frode: «Io temo
            che 'l re di Francia non riceva vergogna e pericolo in questa oste, ch'io sento che vi
            sarà tradito da certi suoi baroni medesimi». La reina prese a vero la parola, e
            incontanente la significò al re di Francia suo fratello, ond'egli entrò in sospetto e
            gelosia de' suoi baroni, ma non sapea di cui, e partissi per lo modo che detto avemo con
            onta e vergogna: e potrebbe esser stata l'una cagione e l'altra della sua partita. E
            partita l'oste del re, i Fiaminghi si tornarono in loro terre con grande festa e
            allegrezza. Avemo sì distesamente innarrate queste storie di Fiandra, perché furono
            nuove e maravigliose, e noi ci trovammo in quegli tempi nel paese, che con oculata fede
            vedemmo e sapemmo la veritade. Lasceremo alquanto di questa materia, infino che verranno
            i tempi del termine e fine di questa guerra tra 'l re di Francia e' Fiaminghi, che fu
            assai piccolo tempo appresso, e torneremo a nostra materia a raccontare le novità
            d'Italia e della nostra città di Firenze che furono in quegli tempi, seguendo nostro
            trattato.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come Folcieri da Calvoli podestà di Firenze fece tagliare la testa a
              certi cittadini di parte bianca</p>
          </argument>
          <p>Nel detto anno MCCCII, essendo fatto podestà di Firenze Folcieri da Calvoli di Romagna,
            uomo feroce e crudele, a posta de' caporali di parte nera, i quali viveano in grande
            gelosia, perché sentivano molto possente in Firenze la parte bianca e ghibellina, e gli
            usciti iscriveano tutto dì, e trattavano con quegli ch'erano loro amici rimasi in
            Firenze, il detto Folcieri fece subitamente pigliare certi cittadini di parte bianca e
            Ghibellini; ciò furono messer Betto Gherardini, e Masino de' Cavalcanti, e Donato e
            Tegghia suo fratello di Finiguerra da Sammartino, e Nuccio Coderini de' Galigai, il
            quale era quasi un mentacatto, e Tignoso de' Macci; e a petizione di messer Musciatto
            Franzesi, ch'era de' signori della terra, volloro essere presi certi caporali di casa
            gli Abati suoi nimici, i quali sentendo ciò si fuggiro e partiro di Firenze, e mai poi
            non ne furono cittadini; e uno massaio de le Calze fu de' presi, oppognendo loro che
            trattavano tradimento nella città co' Bianchi usciti. O colpa o non colpa, per martorio
            gli fece confessare che doveano tradire la terra e dare certe porte a' Bianchi e
            Ghibellini; ma il detto Tignoso de' Macci per gravezza di carni morì in su la colla.
            Tutti gli altri sopradetti presi gli giudicò, e fece loro tagliare le teste, e tutti
            quegli di casa gli Abati condannare per ribelli, e disfare i loro beni, onde grande
            turbazione n'ebbe la città, e poi ne seguì molti mali e scandali. E nel detto anno fue
            gran caro di vittuaglia, e valse lo staio del grano in Firenze a la rasa soldi XXII di
            soldi<gap/> il fiorino d'oro.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come la parte bianca e' Ghibellini usciti di Firenze vennero a
              Pulicciano, e partirsene in isconfitta</p>
          </argument>
          <p>Nel detto anno, del mese di marzo, i Ghibellini e' Bianchi usciti di Firenze co la
            forza de' Bolognesi che si reggeano a parte bianca, e coll'aiuto de' Ghibellini di
            Romagna e degli Ubaldini, vennero in Mugello con VIII<hi rend="sup">C</hi> cavalieri e
              VI<hi rend="sup">M</hi> pedoni, ond'era capitano Scarpetta degli Ordilaffi da Forlì, e
            presono sanza contasto il borgo e poggio di Pulicciano, e assediarono una fortezza che
            vi teneano i Fiorentini, credendo ivi fare capo grosso, e recare il Mugello sotto loro
            obbedienza, e poi stendersi co·lloro forza a la città di Firenze. Saputa la novella in
            Firenze, subitamente cavalcaro in Mugello popolo e cavalieri con tutta la forza de la
            cittade; e giunti al borgo, e venuti i Lucchesi e l'altra amistà, e di là uscendo
            ischierati e messi in ordine per andare a' nemici, i cavalieri di Bologna sentendo la
            sùbita venuta de' Fiorentini, e trovandosi ingannati da' Bianchi usciti di Firenze
            ch'aveano loro fatto intendere che' Fiorentini per tema di loro amici rimasi dentro non
            ardirebbono d'uscire della terra, si tennono traditi, e con paura grande sanza niuno
            ordine si partiro da Pulicciano di Mugello, e andarsene a Bologna, onde i Bianchi e'
            Ghibellini usciti rimasono rotti e scerrati, e partirsi una notte sanza colpo di spada
            come sconfitti, lasciando tutti i loro arnesi, e più di loro gittarono l'arme, e
            rimasonvi de' morti e presi de' migliori per certi iscorridori iti innanzi. Intra gli
            altri notabili e orrevoli cittadini e antichi Guelfi e fattisi Bianchi vi fu preso
            messer Donato Alberti giudice, e Nanni di Ruffoli da le porte del vescovo. Nanni
            vegnendo preso, fu morto da uno de' Tosinghi, e a messer Donato Alberti tagliato il
            capo, per quella legge medesima ch'egli avea fatta e messa in ordine di giustizia quando
            egli regnava ed era priore. E col detto messer Donato Alberti furono menati presi e
            tagliate le teste a due de' Caponsacchi, e uno degli Scolari, e Lapo de' Cipriani, e a
            Nerlo degli Adimari, e altri intorno di X di piccolo affare; per la quale rotta i
            Bianchi e' Ghibellini usciti molto abassaro.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Incidenza, contando come messer Maffeo Visconti fu cacciato di
            Melano</p>
          </argument>
          <p>Nel detto anno MCCCII, a dì XVI di giugno, messer Maffeo Visconti capitano di Milano fu
            cacciato della signoria. La cagione fue ch'egli e' figliuoli al tutto voleano la
            signoria di Milano, e a messer Piero Visconti, e gli altri suoi consorti, e agli altri
            cattani e varvassori non participava nullo onore. Per la qual cosa scandalo nacque in
            Milano, e' signori de la Torre colla forza del patriarca d'Aquilea, con grande oste
            vennero sopra Milano, e co·lloro messer Alberto Scotti di Piagenza, e il conte Filippone
            da Pavia, e messer Antonio da Fosseraco di Lodi. Messer Maffeo uscì contro a·lloro, ma
            per la quistione ch'avea co' suoi fue male seguito, e non avea podere contro a' nemici;
            onde messer Alberto Scotti si fece mezzano per fare accordo, e ingannò e tradì messer
            Maffeo, che rimessosi in lui, gli tolse la signoria del capitanato, onde messer Maffeo
            per onta non volle tornare in Milano; ma sanza battaglia si tornarono in Milano i
            signori della Torre, e rimasono signori di Milano messer Mosca e messer Guidetto di
            messer Nappo della Torre. E poco appresso morto messer Mosca, il detto messer Guidetto
            si fece fare capitano di Milano, e menò aspramente la sua signoria, e fue molto temuto e
            ridottato, e perseguitò molto il detto messer Maffeo e' figliuoli, sì che gli recò quasi
            a niente, e convenia s'andassono tapinando in diversi luoghi e paesi, e a la fine per
            loro sicurtà si ridussono a uno piccolo castello in ferrarese, ch'era de' marchesi da
            Esti suoi parenti, che Galasso suo figliuolo avea per moglie la serocchia del marchese.
            E sappiendolo messere Guidetto de la Torre, capitano di Milano e suo nimico, sì volle
            sapere novelle di lui e di suo stato, e disse a uno accorto e savio uomo di corte: «Se
            tu vuogli guadagnare uno palafreno e una roba vaia, andrai in tal parte ov'è messer
            Maffeo Visconti, e espia di suo stato». E per ischernirlo li disse: «Quando tu se' per
            prendere commiato da·llui, faragli due questioni: la prima, che tu il domandi come gli
            pare stare, e che vita è la sua; la seconda, quand'e' crede potere tornare in Milano».
            Il ministriere entrò in cammino e venne a messer Maffeo, e trovollo in assai povero
            abito secondo suo antico stato; e al dipartirsi da·llui, il pregò che gli facesse
            guadagnare uno palafreno e una roba vaia; rispuose che volentieri, ma non da·llui, che
            non l'avea; disse: «Da voi no·lla voglio io, ma rispondetemi a due questioni ch'io vi
            farò»; e dissele come gli furono imposte. Il savio intese da cui venieno, e rispuose
            subito molto saviamente; a la prima disse: «Parmi stare bene, però ch'io so vivere
            secondo il tempo». A la seconda rispuose, e disse: «Dirai al tuo signore, messer
            Guidetto, che quando i suoi peccati soperchieranno i miei io tornerò in Milano». Tornato
            l'uomo di corte a messer Guidetto, e rapportata la risposta, disse: «Bene hai guadagnato
            il palafreno e la roba, che bene sono parole del savio uomo messer Maffeo».</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come si cominciò la quistione e nimistà tra papa Bonifazio e 'l re
              Filippo di Francia</p>
          </argument>
          <p>Nel detto tempo, benché fosse cominciato assai dinanzi la sconfitta di Coltrai lo
            sdegno del re di Francia contro a papa Bonifazio, per cagione che la promessa che 'l
            detto papa avea fatta al re e a messer Carlo di Valos suo fratello di farlo essere
            imperadore quando mandò per lui, come addietro facemmo menzione, la qual cosa non
            attenne, quale che si fosse la cagione, anzi nel detto anno medesimo avea confermato a
            re de' Romani Alberto d'Osteric figliuolo che fu del re Ridolfo; per la qual cosa il re
            di Francia forte si tenne ingannato e tradito da·llui, e per suo dispetto ritenea e
            facea onore a Stefano della Colonna suo nimico, il quale era in Francia sentendo la
            discordia mossa, e lo re favorava lui e' suoi a suo podere. E oltre a·cciò il re fece
            pigliare il vescovo di Palmia in Carcascese, opponendogli ch'era paterino, e ogni
            vescovado vacante del reame godeva i beni, e voleva fare le 'nvestiture. Onde papa
            Bonifazio, il quale era superbo e dispettoso, e ardito di fare ogni gran cosa, come
            magnanimo e possente ch'egli era e si tenea, veggendosi fare quegli oltraggi al re,
            mescolò lo sdegno co la mala volontà, e fecesi al lutto nimico del re di Francia. E in
            prima per giustificare sue ragioni fece richiedere tutti i grandi parlati di Francia che
            dovessono venire a corte; ma il re di Francia contradisse, e non gli lasciò partire,
            onde il papa maggiormente s'inanimò contro al re, e trovò per sue ragioni e decreti che
            'l re di Francia, come gli altri signori cristiani, dovea riconoscere da la sedia
            appostolica la signoria del temporale, come dello spirituale: e per questo mandò in
            Francia per suo legato uno cherico romano arcidiacano di Nerbona, che protestasse e
            amonisse lo re sotto pena di scomunicazione di ciò fare, e di riconoscere da·llui, e se
            ciò non facesse, lo scomunicasse, e lasciasse lo 'nterdetto. E 'l detto legato vegnendo
            nella città di Parigi, il re non gli lasciò piuvicare le sue lettere e privilegi, anzi
            gliele tolse la gente del re, e accomiatarlo del reame. E venute le dette lettere papali
            innanzi al re e suoi baroni al tempio, il conte d'Artese, ch'allora vivea, per dispetto
            le gittò nel fuoco e arsele, onde grande giudicio glie n'avenne, e lo re ordinò di fare
            guardare tutti i passi di suo reame, che messo o lettere di papa non entrasse in
            Francia. Sentendo ciò papa Bonifazio, iscomunicò per sentenzia il detto Filippo re di
            Francia. E lo re di Francia per giustificare sé, e per fare suo appello, fece in Parigi
            uno grande concilio di cherici e prelati e di tutti i suoi baroni, discusando sé, e
            opponendo a papa Bonifazio più accuse con più articoli di resia, e simonia, e omicidia,
            ed altri villani peccati, onde di ragione dovea esser disposto del papato. Ma l'abate di
            Cestella non volle consentire all'apello, anzi si partì, e tornossi in Borgogna, male
            del re di Francia: e per così fatto modo si cominciò la discordia da papa Bonifazio al
            re di Francia, la quale ebbe poi male fine; onde poi nacque grande discordia tra·lloro,
            e seguìne molto male, come appresso faremo menzione. In questi tempi avenne in Firenze
            una cosa bene notabile, che avendo papa Bonifazio presentato al Comune di Firenze uno
            giovane e bello leone, ed essendo nella corte del palagio de' priori legato con una
            catena, essendovi venuto uno asino carico di legne, veggendo il detto leone, o per paura
            che n'avesse, o per lo miracolo, incontanente assalì ferocemente il leone; con calci
            tanto il percosse, che l'uccise, non valendoli l'aiuto di molti uomini ch'erano
            presenti. Fu tenuto segno di grande mutazione e cose a venire, ch'assai n'avennero in
            questi tempi alla nostra città. Ma certi alletterati dissono ch'era adempiuta la
            profezia di Sibilla, ove disse: «Quando la bestia mansueta ucciderà il re delle bestie,
            allora comincerà la disoluzione della Chiesa <abbr>etc.</abbr>»; e tosto si mostrò in
            papa Bonifazio medesimo, come si troverrà nel seguente capitolo.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come il re di Francia fece prendere papa Bonifazio in Anagna a Sciarra
              della Colonna, onde morì il detto papa pochi dì appresso</p>
          </argument>
          <p>Dopo la detta discordia nata tra papa Bonifazio e il re Filippo di Francia ciascuno di
            loro procacciò d'abattere l'uno l'altro per ogni via e modo che potesse: il papa
            d'agravare il re di Francia di scomuniche e altri processi per privarlo del reame; e con
            questo favorava i Fiamminghi suoi ribelli, e tenea trattato col re Alberto della Magna,
            e studiandolo che passasse a Roma per la benedizione imperiale, e per fare levare il
            regno al re Carlo suo consorto, e al re di Francia fare muovere guerra a' confini di suo
            reame da la parte d'Alamagna. Lo re di Francia da l'altra parte non dormia, ma con
            grande sollecitudine, e consiglio di Stefano della Colonna e d'altri savi Italiani e di
            suo reame, mandò uno messer Guiglielmo di Lungreto di Proenza, savio cherico e sottile,
            con messer Musciatto de' Franzesi in Toscana, forniti di molti danari contanti, e a
            ricevere da la compagnia de' Peruzzi, allora suoi mercatanti, quanti danari bisognasse,
            non sappiendo eglino perché. E arrivati al castello di Staggia, ch'era del detto messere
            Musciatto, ivi stettono più tempo, mandando ambasciadori, e messi, e lettere, e faccendo
            venire le genti a·lloro di sagreto, faccendo intendente al palese che v'erano per
            trattare accordo dal papa al re di Francia, e perciò aveano la detta moneta recata: e
            sotto questo colore menarono il trattato segreto di fare pigliare in Anagna papa
            Bonifazio, ispendendone molta moneta, corrompendo i baroni del paese e' cittadini
            d'Anagna; e come fu trattato venne fatto: che essendo papa Bonifazio co' suoi cardinali
            e con tutta la corte ne la città d'Anagna in Campagna, ond'era nato e in casa sua, non
            pensando né sentendo questo trattato, né prendendosi guardia, e s'alcuna cosa ne sentì,
            per suo grande cuore il mise a non calere, o forse, come piacque a Dio, per gli suoi
            grandi peccati, del mese di settembre MCCCIII, Sciarra della Colonna con genti a cavallo
            in numero di CCC, e a piè di sua amistà assai, soldata de' danari del re di Francia,
            colla forza de' signori da Ceccano, e da Supino, e d'altri baroni di Campagna, e de'
            figliuoli di messer Maffio d'Anagna, e dissesi co l'assento d'alcuno de' cardinali che
            teneano al trattato, e una mattina per tempo entrò in Anagna colle insegne e bandiere
            del re di Francia, gridando: «Muoia papa Bonifazio, e viva il re di Francia!»; e corsono
            la terra sanza contasto niuno, anzi quasi tutto lo 'ngrato popolo d'Anagna seguì le
            bandiere e la rubellazione; e giunti al palazzo papale, sanza riparo vi saliro e preso
            lo palazzo, però che 'l presente assalto fu improviso al papa e a' suoi, e non prendeano
            guardia. Papa Bonifazio sentendo il romore, e veggendosi abandonato da tutti i
            cardinali, fuggiti e nascosi per paura o chi da mala parte, e quasi da' più de' suoi
            famigliari, e veggendo che' suoi nimici aveano presa la terra e il palazzo ove egli era,
            si cusò morto, ma come magnanimo e valente, disse: «Da che per tradimento, come Gesù
            Cristo, voglio esser preso e mi conviene morire, almeno voglio morire come papa»; e di
            presente si fece parare dell'amanto di san Piero, e colla corona di Gostantino in capo,
            e colle chiavi e croce in mano, in su la sedia papale si puose a sedere. E giunto a·llui
            Sciarra e gli altri suoi nimici, con villane parole lo scherniro, e arrestarono lui e la
            sua famiglia, che co·llui erano rimasi: intra gli altri lo schernì messer Guiglielmo di
            Lunghereto, che per lo re di Francia avea menato il trattato, dond'era preso, e
            minacciollo di menarlo legato a Leone sopra Rodano, e quivi in generale concilio il
            farebbe disporre e condannare. Il magnanimo papa gli rispuose ch'era contento d'essere
            condannato e disposto per gli paterini com'era egli, e 'l padre e·lla madre arsi per
            paterini; onde messer Guiglielmo rimase confuso e vergognato. Ma poi, come piacque a
            Dio, per conservare la santa dignità papale, niuno ebbe ardire o non piacque loro di
            porgli mano adosso, ma lasciarlo parato sotto cortese guardia, e intesono a rubare il
            tesoro del papa e della Chiesa. In questo dolore, vergogna e tormento istette il valente
            papa Bonifazio preso per gli suoi nimici per III dì; ma come Cristo al terzo dì
            risucitò, così piacque a·llui che papa Bonifazio fosse dilibero, che sanza priego o
            altro procaccio, se non per opera divina, il popolo d'Anagna raveduti del loro errore, e
            usciti de la loro cieca ingratitudine, subitamente si levaro a l'arme, gridando: «Viva
            il papa, e muoiano i traditori!»; e correndo la terra ne cacciarono Sciarra della
            Colonna e' suoi seguaci, con danno di loro di presi e de' morti, e liberato il papa e
            sua famiglia. Papa Bonifazio vedendosi libero e cacciati i suoi nimici, per ciò non si
            rallegrò niente, però ch'avea conceputo e addurato nell'animo il dolore della sua
            aversità: incontanente si partì d'Anagna con tutta la corte, e venne a Roma a Santo
            Pietro per fare concilio, con intendimento di sua offesa e di santa Chiesa fare
            grandissima vendetta contra il re di Francia, e chi offeso l'avea; ma come piacque a
            Dio, il dolore impetrato nel cuore di papa Bonifazio per la 'ngiuria ricevuta gli surse,
            giunto in Roma, diversa malatia, che tutto si rodea come rabbioso, e in questo stato
            passò di questa vita a dì XII d'ottobre, gli anni di Cristo MCCCIII, e nella chiesa di
            San Piero a l'entrare delle porte, in una ricca cappella fattasi fare a sua vita,
            onorevolemente fue soppellito.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Ancora diremo de' morali ch'ebbe in sé papa Bonifazio</p>
          </argument>
          <p>Questo papa Bonifazio fu savissimo di scrittura e di senno naturale, e uomo molto
            aveduto e pratico, e di grande conoscenza e memoria; molto fu altiero, e superbo, e
            crudele contro a' suoi nimici e aversari, e fue di grande cuore, e molto temuto da tutta
            gente, e alzò e agrandì molto lo stato e ragioni di santa Chiesa, e fece fare a messer
            Guiglielmo da Bergamo, e a messer Ricciardo di Siena cardinali, e a messer Dino Rosoni
            di Mugello, sommi maestri in legge e decretali, e egli co·lloro insieme, ch'era grande
            maestro in decreto e in divinità, il sesto libro delle decretali, il quale è quasi lume
            di tutte le leggi e decreti. Magnanimo e largo fu a gente che gli piacesse, e che
            fossono valorosi, vago molto della pompa mondana secondo suo stato, e fu molto
            pecunioso, non guardando né faccendosi grande né stretta coscienza d'ogni guadagno, per
            agrandire la Chiesa e' suoi nipoti. Fece al suo tempo più cardinali suoi amici e
            confidenti, intra gli altri due suoi nipoti molto giovani, e uno suo zio fratello che
            fue della madre, e XX tra vescovi e arcivescovi suoi parenti e amici della piccola città
            d'Anagna di ricchi vescovadi, e l'altro suo nipote e' figliuoli, ch'erano conti, come
            adietro facemmo menzione, lasciò loro quasi infinito tesoro; e dopo la morte di papa
            Bonifazio loro zio furono franchi e valenti in guerra, faccendo vendetta di tutti i loro
            vicini e nimici, ch'aveano tradito e offeso a papa Bonifazio, spendendo largamente, e
            tegnendo al loro propio soldo CCC buoni cavalieri catalani, per la cui forza domarono
            quasi tutta Campagna e terra di Roma. E se papa Bonifazio vivendo avesse creduto che
            fossono così pro' d'arme e valorosi in guerra, di certo gli avrebbe fatti re o gran
            signori. E nota che quando papa Bonifazio fu preso la novella fu mandata al re di
            Francia per più corrieri in pochi giorni, per grande allegrezza, e capitando i primi
            corrieri ad Ansiona di là da la montagna di Briga, il vescovo d'Ansiona, il quale allora
            era uomo d'onesta e santa vita, udendo la novella quasi stupì, istando uno pezzo in
            silenzio contemplando, per l'amirazione che gli parve della presura del papa, e tornando
            in sé, disse palese dinanzi a più buona gente: «Il re di Francia farà di questa novella
            grande allegrezza, ma i' ho per ispirazione divina che per questo peccato n'è condannato
            da Dio; e grandi e diversi pericoli e aversità con vergogna di lui e di suo lignaggio
            gli averranno assai tosto; e egli e' figliuoli rimarranno diretati del reame». E questo
            sapemmo poco tempo appresso passando per Ansiona da persone degne di fede che vi furono
            presenti a udire. La quale sentenzia fu profezia in tutte le sue parti, come appresso
            per gli tempi, raccontando de' fatti del detto re di Francia e de' figliuoli, si potrà
            trovare il vero. E nonn–è da maravigliare della sentenzia di Dio, che, con tutto che
            papa Bonifazio fosse più mondano che non richiedea alla sua dignità, e fatte avea assai
            delle cose a dispiacere di Dio, Idio fece pulire lui per lo modo che detto avemo, e poi
            l'offenditore di lui pulì, non tanto per l'offesa della persona di papa Bonifazio, ma
            per lo peccato commesso contro a la maestà divina, il cui cospetto rappresentava in
            terra. Lasceremo di questa materia, ch'ha avuto sua fine, e torneremo alquanto adietro a
            raccontare de' fatti di Firenze e di Toscana, che furono ne' detti tempi assai
          grandi.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come i Fiorentini ebbono il castello del Montale, e come feciono oste a
              Pistoia co' Lucchesi insieme</p>
          </argument>
          <p>Nell'anno di Cristo MCCCIII, del mese di maggio, i Fiorentini ebbono il castello del
            Montale presso di Pistoia a quattro miglia, cavalcandovi una notte subitamente, e fu
            loro dato per tradimento di certi terrazzani, che n'ebbono III<hi rend="sup">M</hi>
            fiorini d'oro, per trattato di messer Pazzino de' Pazzi, che v'era vicino per la sua
            posessione di Palugiano. Il quale castello era molto forte di sito, e di mura, e di
            torri; e come i Fiorentini l'ebbono, il feciono abattere e disfare infino nelle
            fondamenta, e la campana di quello Comune, ch'era molto buona, la feciono venire in
            Firenze, e puosesi in su la torre del palagio della podestà per campana de' messi, e
            chiamossi la Montanina. E disfatto il Montale, del detto mese medesimo i Fiorentini
            dall'una parte e' Lucchesi da l'altra feciono oste a la città di Pistoia, e guastarla
            intorno intorno, e furono MD cavalieri e VI<hi rend="sup">M</hi> pedoni, e tornarsi a
            casa sanza contasto niuno. In questo anno morì a Bologna il savio e valente uomo messer
            Dino Rosoni di Mugello, nostro cittadino, il quale fu il maggiore e il più savio legista
            che fosse infino al suo tempo. E in questo medesimo tempo morì in Bologna maestro Taddeo
            detto da Bologna, ma era stato per suo matrimonio nostro cittadino, il quale fue sommo
            fisiziano sopra tutti quegli de' Cristiani.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come fu eletto papa Benedetto XI</p>
          </argument>
          <p>Dopo la morte di papa Bonifazio il collegio de' cardinali raunati insieme per eleggere
            nuovo papa, come piacque a Dio, in pochi dì furono in concordia, e chiamarono papa
            Benedetto XI, a dì XXII d'ottobre nel detto anno MCCCIII. Questi fu di Trevigi di
            piccola nazione, che quasi non si trovò parente, e nudrìsi in Vinegia, quand'era giovane
            cherico, a insegnare a' fanciugli de' signori da ca' Corino; poi fu frate predicatore,
            uomo savio e di santa vita, e per la sua bontà e onesta vita per papa Bonifazio fu fatto
            cardinale, e poi papa. Ma vivette in su 'l papato mesi otto e mezzo; ma in questo
            piccolo tempo cominciò assai buone cose, e mostrò gran volere di pacificare i Cristiani.
            E prima fece accordo dalla Chiesa al re di Francia, e ricomunicò il detto re, e confermò
            ciò che papa Bonifazio avea fatto, e mandò a Firenze frate Niccolaio da Prato cardinale
            ostiense per legato, per pacificare i Fiorentini co' loro usciti, come innanzi faremo
            menzione.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Come il re Adoardo d'Inghilterra riebbe Guascogna, e sconfisse gli
              Scotti</p>
          </argument>
          <p>In questo anno Aduardo re d'Inghilterra fece accordo col re Filippo di Francia, e
            riebbe la Guascogna faccendonegli omaggio, e ciò assentì lo re di Francia, per la tenza
            ch'avea colla Chiesa per la presura che fece fare di papa Bonifazio, e per la guerra de'
            Fiaminghi, acciò che 'l detto re d'Inghilterra non gli fosse contro. E in questo anno
            medesimo il detto re Aduardo essendo malato, gli Scotti corsono inn–Inghilterra; per la
            qual cosa il re si fece portare in bara, e andò ad oste sopra gli Scotti, e
            sconfissegli, e quasi ebbe in sua signoria tutte le terre di Scozia, se non quelle de'
            maresi e d'aspre montagne, ove rifuggiro i ribelli scotti col loro re, il quale avea
            nome Ruberto di Bosco, di piccolo lignaggio fattosi re.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come in Firenze ebbe grande novità e battaglia cittadina, per volere
              rivedere le ragioni del Comune</p>
          </argument>
          <p>Nel detto anno MCCCIII, del mese di febbraio, i Fiorentini tra·lloro furono in grande
            discordia, per cagione che messer Corso Donati non gli parea esser così grande in Comune
            come volea, e gli pareva esser degno; e gli altri grandi e popolani possenti di sua
            parte nera aveano presa più signoria in Comune che a·llui non parea, e già preso isdegno
            co·lloro, o per superbia, o per invidia, o per volere essere signore, sì fece di nuovo
            una sua setta acostandosi co' Cavalcanti, che i più di loro erano Bianchi, dicendo che
            voleva si rivedessono le ragioni del Comune, di coloro ch'aveano avuti gli ufici e la
            moneta del Comune a minestrare; e feciono capo di loro messer Lottieri vescovo di
            Firenze, ch'era de' figliuoli della Tosa del lato bianco, con certi grandi contra i
            priori e 'l popolo; e combattési la città in più parti e più dì, e armarsi più torri e
            fortezze de la città al modo antico per gittarsi e saettarsi insieme; e in su la torre
            del vescovado si rizzò una manganella gittando a' suoi contradi vicini. I priori
            s'aforzaro di gente d'arme di città e di contado, e difesono francamente il palagio, che
            più assalti e battaglie furono loro date; e col popolo tennero la casa de' Gherardini
            con grande séguito di loro amici di contado, e la casa de' Pazzi e quella degli Spini, e
            messer Tegghia Frescobaldi col suo lato; e furono uno grande soccorso al popolo, e
            morinne messer Lotteringo de' Gherardini d'uno quadrello a una battaglia ch'era in porte
            Sante Marie. Altra casa de' grandi non tenne col popolo, ma chi era col vescovo e con
            messer Corso, e chi non gli amava si stava di mezzo. Per la quale disensione e battaglia
            cittadina molto male si commise in città e contado di micidii, e d'arsioni, e ruberie,
            sì come in città sciolta e rotta, sanza niuno ordine di signoria, se non chi più potea
            far male l'uno a l'altro; e era la città tutta piena di sbanditi, e di forestieri, e
            contadini, ciascuna casa colla sua raunata; e era la terra per guastarsi al tutto, se
            non fossono i Lucchesi che vennero a Firenze a richiesta del Comune con grande gente di
            popolo e cavalieri, e vollono in mano la quistione e la guardia della città; e così fu
            loro data per necessità balìa generale, sì che XVI dì signoreggiarono liberamente la
            terra, mandando il bando da loro parte. E andando il bando per la città da parte del
            Comune di Lucca, a molti Fiorentini ne parve male, e grande oltraggio e soperchio, onde
            uno Ponciardo de' Ponci di Vacchereccia diede d'una spada nel volto al banditore di
            Lucca quando bandiva, onde poi non feciono più bandire da·lloro parte, ma adoperarono
            sì, ch'a la fine racquetaro il romore, e ciascuna parte feciono disarmare, e misono in
            quieto la terra, chiamando nuovi priori di concordia, rimanendo il popolo in suo stato e
            libertade, sanza fare nulla punizione di misfatti commessi, se non chi ebbe il male
            s'ebbe il danno. E per arrota alla detta pestilenzia fu l'anno gran fame, e valse lo
            staio del grano a la rasa più di soldi XXVI di soldi LII il fiorino d'oro in Firenze, e
            se non che 'l Comune e que' che governavano la città si providono dinanzi, e aveano
            fatto venire per mano di Genovesi di Cicilia e di Puglia bene XXVI<hi rend="sup">M</hi>
            di moggia di grano, gli cittadini e' contadini non sarebbono scampati di fame: e questo
            traffico del grano fue coll'altre una delle cagioni di volere rivedere la ragione del
            Comune per la molta moneta che vi corse; e certi, a diritto o a torto, ne furono
            calonniati e infamati. E questa aversità e pericolo della nostra città non fu sanza
            giudicio di Dio, per molti peccati commessi per la superbia, invidia e avarizia de'
            nostri allora viventi cittadini, che allora guidavano la terra, e così di ribelli di
            quella come di coloro che·lla governavano, ch'assai erano peccatori; e non ebbe fine a
            questo, come innanzi per gli tempi si potrà trovare.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Come il papa mandò in Firenze per legato il cardinale da Prato per fare
              pace, e come se ne partì con onta e con vergogna</p>
          </argument>
          <p>Nella detta discordia tra' Fiorentini papa Benedetto con buona intenzione mandò a
            Firenze il cardinale da Prato per legato per pacificare i Fiorentini tra·lloro, e simile
            co' loro usciti e tutta la provincia di Toscana; e venne in Firenze a dì X del mese di
            marzo MCCCIII, e da' Fiorentini fu ricevuto a grande onore e con grande reverenza, come
            coloro che parea esser partiti e in male stato, e coloro ch'aveano stato e volontà di
            ben vivere amavano la pace e la concordia, e era converso per gli altri. Questo messer
            Niccolao cardinale della terra di Prato era frate predicatore, molto savio di Scrittura
            e di senno naturale, sottile, e sagace, e aveduto, e grande pratico, e di progenia de'
            Ghibellini era nato, e mostrossi poi che molto gli favorò, con tutto ch'a la prima
            mostrò d'avere buona intenzione e comune. Come fu in Firenze, in piuvico sermone e
            predica nella piazza di San Giovanni mostrò i privilegi de la sua legazione, ed ispuose
            il suo intendimento ch'avea, per comandamento del papa, di pacificare i Fiorentini
            insieme. I buoni uomini popolani che reggeano la terra, parendo loro stare male per le
            novità e romori e battaglie ch'aveano in que' tempi mosse e fatte i grandi contro al
            popolo per disfarlo e abattere, sì·ss'acostarono col cardinale a volere pace, e per
            riformagione degli opportuni consigli gli diedono piena e libera balìa di fare pace tra'
            cittadini d'entro e' loro usciti di fuori, e di fare i priori e' gonfalonieri e signorie
            de la terra a sua volontà. E ciò fatto, intese a procedere e a fare fare pace tra'
            cittadini, e rinnovò l'ordine di XVIIII gonfalonieri de le compagnie al modo dell'antico
            popolo vecchio, e chiamò i gonfalonieri, e diè loro i gonfaloni al modo e insegne che
            sono oggi, sanza rastrello della 'nsegna del re di sopra; per la quale nuova
            informazione del cardinale il popolo si riscaldò e raforzò molto, e' grandi n'abassaro,
            e mai non finaro di cercare novitadi e opporre al cardinale per isturbare la pace,
            perché i Bianchi e' Ghibellini non avessono stato né podere di tornare in Firenze, e per
            potere godere i beni loro messi in Comune per ribelli, e in città e in contado. Per
            tutto questo il cardinale non lasciò di procedere a la pace, per l'aiuto e favore
            ch'avea dal popolo, e fece venire in Firenze XII sindachi degli usciti, due per sesto,
            uno de' maggiori Bianchi e uno Ghibellino, i nomi de' quali sono questi <gap/> e fecegli
            albergare nel borgo di San Niccolò, e·legato albergava ne' palazzi de' Mozzi da San
            Grigorio, e sovente gli avea a consiglio co' caporali guelfi e neri di Firenze, per
            trovare i modi e sicurtà de la pace, e ordinare parentadi tra gli usciti e' grandi
            d'entro. In questi trattati, a' possenti Guelfi e Neri parea a·lloro guisa che 'l
            cardinale sostenesse troppo la parte de' Bianchi e de' Ghibellini; ordinarono
            sottilmente per iscompigliare il trattato di mandare una lettera contrafatta col
            suggello del cardinale a Bologna e in Romagna agli amici suoi Bianchi e Ghibellini, che
            rimossa ogni cagione e indugio, dovessono venire a·fFirenze con gente d'arme a cavallo e
            a piè in suo aiuto; e chi disse pure, che fue vero, che 'l cardinale vi mandò; onde di
            quella gente venne infino a Crespino, e di tali in Mugello. Per la quale venuta in
            Firenze n'ebbe grande sombuglio e gelosia, e·legato ne fu molto ripreso e infamato: o
            avesse colpa o no, se ne disdisse al popolo. Per questa gelosia, e ancora per tema
            ch'ebbono d'essere offesi i XII sindachi bianchi e ghibellini, si partirono di Firenze,
            e andarsene ad Arezzo, e la gente che veniva al legato per suo comandamento si tornarono
            adietro a Bologna e in Romagna, e raquetarono la gelosia alquanto in Firenze. Coloro che
            guidavano la terra consigliarono il cardinale per levare sospetto ch'egli se n'andasse a
            Prato, e acconciasse i Pratesi insieme, e simile i Pistolesi, e intanto si piglierebbe
            modo in Firenze de la generale pace degli usciti. Il cardinale non possendo altro, così
            fece, e in buona fe' o no ch'avesse intenzione, se n'andò a Prato, e richiese i Pratesi
            che si rimettessono in lui, e che gli voleva pacificare. I caporali di parte nera e'
            Guelfi di Firenze veggendo le vestigie del cardinale, ch'egli favorava molto i
            Ghibellini e' Bianchi per rimettergli in Firenze, e vedeano che con questo il popolo il
            seguiva, avendo sospetto che non tornasse a pericolo di parte guelfa, ordinarono co'
            Guazzalotri da Prato, possente casa e di parte nera e molto Guelfi, di fare cominciare
            in Prato scisma e riotta contra 'l cardinale, e levare romore nella terra; onde il
            cardinale veggendo i Pratesi male disposti, e temendo di sua persona, sì si parti di
            Prato, e iscomunicò i Pratesi, e interdisse la terra, e vennesene a Firenze, e fece
            bandire oste sopra Prato, e diede perdonanza di colpa e di pena chi andasse sopra i
            Pratesi, e molti cittadini se n'aparecchiaro per andarvi a cavallo e a piè, gente
            ch'erano in fede e più Ghibellini che Guelfi, e andarono infino a Campi. In questa
            ordine dell'oste gente assai si raunaro in Firenze di contadini e forestieri, e cominciò
            a crescere il sospetto e gelosia a' Guelfi, onde molti ch'a la prima aveano tenuti col
            cardinale, si furono rivolti per gli sdegni che vedeano, e i grandi di parte nera, e
            simile quegli che piaggiavano col cardinale, si guernirono d'arme e di gente, e la città
            fu tutta scompigliata e per combattersi insieme. I·legato cardinale veggendo che non
            potea fornire suo intendimento di fare oste a Prato, e la città di Firenze disposta a
            battaglia cittadina tra·lloro, e di quegli ch'aveano tenuto co·llui fattisi contradi,
            prese sospetto e paura, e subitamente si partì di Firenze a dì IIII di giugno MCCCIIII,
            dicendo a' Fiorentini: «Dapoi che volete essere in guerra e in maladizione, e non volete
            udire né ubbidire il messo del vicaro di Dio, né avere riposo né pace tra voi, rimanete
            colla maladizione di Dio e con quella di santa Chiesa», scomunicando i cittadini, e
            lasciando interdetta la cittade, onde si tenne che per quella maladizione, o giusta o
            ingiusta, non fosse sentenzia e gran pericolo della nostra cittade per l'aversità e
            pericoli che·ll'avennero poco appresso, come innanzi faremo menzione.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Come cadde il ponte alla Carraia, e morivvi molta gente</p>
          </argument>
          <p>In questo medesimo tempo che 'l cardinale da Prato era in Firenze, ed era in amore del
            popolo e de' cittadini, sperando che mettesse buona pace tra·lloro, per lo calen di
            maggio MCCCIIII, come al buono tempo passato del tranquillo e buono stato di Firenze,
            s'usavano le compagnie e brigate di sollazzi per la cittade, per fare allegrezza e
            festa, si rinnovarono e fecionsene in più parti de la città, a gara l'una contrada
            dell'altra, ciascuno chi meglio sapea e potea. Infra l'altre, come per antico aveano per
            costume quegli di borgo San Friano di fare più nuovi e diversi giuochi, sì mandarono un
            bando che chiunque volesse sapere novelle dell'altro mondo dovesse essere il dì di calen
            di maggio in su 'l ponte alla Carraia, e d'intorno a l'Arno; e ordinarono in Arno sopra
            barche e navicelle palchi, e fecionvi la somiglianza e figura dello 'nferno con fuochi e
            altre pene e martori, e uomini contrafatti a demonia, orriboli a vedere, e altri i quali
            aveano figure d'anime ignude, che pareano persone, e mettevangli in quegli diversi
            tormenti con grandissime grida, e strida, e tempesta, la quale parea idiosa e
            spaventevole a udire e a vedere; e per lo nuovo giuoco vi trassono a vedere molti
            cittadini; e 'l ponte alla Carraia, il quale era allora di legname da pila a pila, si
            caricò sì di gente che rovinò in più parti, e cadde colla gente che v'era suso; onde
            molte genti vi morirono e annegarono, e molti se ne guastarono le persone, sì che il
            giuoco da beffe avenne col vero, e com'era ito il bando, molti n'andarono per morte a
            sapere novelle dell'altro mondo, con grande pianto e dolore a tutta la cittade, che
            ciascuno vi credea avere perduto il figliuolo o 'l fratello; e fu questo segno del
            futuro danno che in corto tempo dovea venire a la nostra cittade per lo soperchio delle
            peccata de' cittadini, sì come appresso faremo menzione.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">Come fu messo fuoco in Firenze, e arsene una buona parte della
            cittade</p>
          </argument>
          <p>Partito il cardinale da Prato di Firenze per lo modo che detto avemo adietro, la città
            rimase in male stato e in grande scompiglio, ché·lla setta che teneva col cardinale,
            ond'erano caporali i Cavalcanti e' Gherardini, Pulci e' Cerchi bianchi del Garbo,
            ch'erano mercatanti di papa Benedetto, con séguito di più case di popolo, per tema che'
            grandi non rompessono il popolo, s'avessono la signoria, e ciò furono delle maggiori
            case e famiglie de' popolani di Firenze, com'erano Magalotti, e Mancini, Peruzzi,
            Antellesi, e Baroncelli, e Acciaiuoli, e Alberti, Strozzi, Ricci, e Albizzi, e più
            altri, ed erano molto guerniti di fanti e gente d'arme. I contradi erano di parte nera,
            i principali, messer Rosso della Tosa col suo lato de' Neri, messer Pazzino de' Pazzi
            con tutti i suoi, la parte degli Adimari che si chiamano Cavicciuli, e messer Geri Spini
            e' suoi consorti, e messer Betto Brunelleschi; messer Corso Donati si stava di mezzo,
            perch'era infermo di gotte, e per lo sdegno preso con questi caporali di parte nera; e
            quasi tutti gli altri grandi si stavano di mezzo, e' popolani, salvo i Medici e' Giugni,
            ch'al tutto erano co' Neri. E cominciossi la battaglia tra' Cerchi bianchi e' Giugni
            alle loro case del Garbo, e combattevisi di dì e di notte. A la fine si difesono i
            Cerchi coll'aiuto de' Cavalcanti e Antellesi, e crebbe tanto la forza de' Cavalcanti e
            Gherardini, che co' loro seguaci corsono la terra infino in Mercato Vecchio, e da Orto
            Sa·Michele infino a la piazza di San Giovanni sanza contasto o riparo niuno, però
            ch'a·lloro crescea forza di città e di contado; però che·lla più gente di popolo gli
            seguivano, e' Ghibellini s'acostavano a·lloro; e venieno in loro soccorso que' da
            Volognano con loro amici con più di M fanti, e già erano in Bisarno. E di certo in
            quello giorno eglino avrebbono vinta la terra, e cacciatone i sopradetti caporali di
            parte guelfa e nera, i quali aveano per loro nemici, perché si disse ch'aveano fatta
            tagliare la testa a messer Betto Gherardini, e a Masino Cavalcanti, e agli altri, come
            addietro facemmo menzione. E come erano in sul fiorire e vincere in più parti della
            terra ove si combatteva i loro nimici, avenne, come piacque a Dio, o per fuggire
            maggiore male, o permise per pulire i peccati de' Fiorentini, che uno ser Neri Abati,
            cherico e priore di San Piero Scheraggio, uomo mondano e dissoluto, e ribello e nimico
            de' suoi consorti, con fuoco temperato in prima mise fuoco in casa i suoi consorti in
            Orto Sammichele, e poi in Calimala fiorentina in casa i Caponsacchi presso a la bocca di
            Mercato Vecchio. E fu sì empito e furioso il maladetto fuoco col conforto del vento a
            tramontana che traeva forte, che in quello giorno arse le case degli Abati e de' Macci,
            e tutta la loggia d'Orto Sammichele, e casa gli Amieri, e Toschi, e Cipriani, e
            Lamberti, e Bachini, e Buiamonti, e tutta Calimala, e le case de' Cavalcanti, e tutto
            intorno a Mercato Nuovo e Santa Cecilia, e tutta la ruga di porte Sante Marie infino al
            ponte Vecchio, e Vacchereccia, e dietro a San Piero Scheraggio, e le case de'
            Gherardini, e de' Pulci, e Amidei, e Lucardesi, e di tutte le vicinanze di luoghi nomati
            quasi infino ad Arno; e insomma arse tutto il midollo, e tuorlo, e cari luoghi della
            città di Firenze, e furono in quantità, tra palagi e torri e case, più di MVII<hi rend="sup">C</hi>. Il danno d'arnesi, tesauri, e mercatantie fu infinito, però che in
            que' luoghi era quasi tutta la mercatantia e cose care di Firenze, e quella che non
            ardea, isgombrandosi, era rubata da' malandrini, combattendosi tuttora la città in più
            parti, onde molte compagnie, e schiatte, e famiglie furono diserte, e vennono in
            povertade per la detta arsione e ruberia. Questa pistolenza avenne a la nostra città di
            Firenze a dì X di giugno, gli anni di Cristo MCCCIIII, e per questa cagione i
            Cavalcanti, i quali erano de le più possenti case di genti, e di posessioni, e d'avere
            di Firenze, e' Gherardini grandissimi in contado, i quali erano caporali di quella
            setta, essendo le loro case e de' loro vicini e seguaci arse, perdero il vigore e lo
            stato, e furono cacciati di Firenze come rubelli, e' loro nemici raquistarono lo stato,
            e furono signori della terra. E allora si credette bene che i grandi rompessono gli
            ordini della giustizia del popolo, e avrebbollo fatto, se non che per le loro sette
            erano partiti e in discordia insieme, e ciascuna parte s'abracciò col popolo per non
            perdere istato. Convienne ancora lasciare alquanto a raccontare dell'altre novitadi che
            in questi tempi furono in più parti, perché ancora ne cresce materia dell'averse fortune
            della nostra città di Firenze.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Come i Bianchi e' Ghibellini vennero a le porte di Firenze, e andarne
              in isconfitta</p>
          </argument>
          <p>Tornato il cardinale da Prato al papa ch'era a Perugia co la corte, sì·ssi dolfe molto
            di coloro che reggeano la città di Firenze, e molto gli abominò dinanzi al papa e al
            collegio de' cardinali di più crimini e difetti, mostrandogli peccatori uomini, e nimici
            di Dio e di santa Chiesa, e raccontando il disinore e 'l tradimento ch'aveano fatto a
            santa Chiesa, volendogli porre in buono stato e pacefico; per la qual cosa il papa e'
            suoi cardinali si turbarono forte contra i Fiorentini, e per consiglio del detto
            cardinale da Prato fece il papa citare XII de' maggiori caporali di parte guelfa e nera
            che fossono in Firenze, i quali guidavano tutto lo stato della cittade, i nomi de' quali
            furono questi: messer Rosso della Tosa, messer Corso Donati, messer Pazzino de' Pazzi,
            messer Geri Spini, messer Betto Bruneleschi <gap/> che dovessono venire dinanzi a·llui
            sotto pena di scomunacazione e privazione di loro beni; i quali obbedienti incontanente
            v'andaro con grande compagnia di loro amici e famigliari molto onorevolemente, e furono
            più di CL a cavallo, per iscusarsi al papa di quello che 'l cardinale da Prato avea loro
            messo adosso. E in questa richesta e citazione di tanti caporali di Firenze il cardinale
            da Prato sagacemente si pensò uno grande tradimento contro a' Fiorentini, che
            incontanente scrisse per sue lettere a Pisa, e a Bologna, e in Romagna, ad Arezzo, a
            Pistoia, e a tutti i caporali di parte ghibellina e bianca di Toscana e di Romagna, che
            si dovessono congregare con tutte le loro forze e degli amici a piè e a cavallo, e in
            uno dì nomato venire con armata mano a la città di Firenze, e prendere la terra, e
            cacciarne i Neri e coloro ch'erano stati contro a·llui, e che ciò era di coscienza e
            volontà del papa (la qual cosa era grande bugia e falsità, che 'l papa di ciò non seppe
            niente), confortando ciascuno che venissono securamente, perché la città era fiebole e
            aperta da più parti, e che per sua industria n'avea tratti, e fatti citare a corte tutti
            i caporali di parte nera, e dentro avea gran parte che risponderebbono loro, e darebbono
            la terra, e che facessono la loro raunata e venuta segreta, e tosto. I quali avute
            queste lettere furono molto allegri, e confortandosi del favore del papa, ciascuno a suo
            podere si guernì, e mosse a venire verso Firenze a la giornata ordinata. E prima due dì,
            per la grande volontade, tutta l'altra ragunata de' Bianchi e Ghibellini vennero verso
            Firenze per modo sì segreto che furono a la Lastra sopra Montughi in quantità di MVI<hi rend="sup">C</hi> cavalieri e di VIIII<hi rend="sup">M</hi> pedoni innanzi che in
            Firenze si credesse per la più gente, però ch'egli non lasciavano venire a·fFirenze
            niuno messo che ciò anunziasse; e se fossono scesi a la città il dì dinanzi, sanza
            dubbio aveano la terra, però che non v'avea nulla provedenza, né guernigione d'arme né
            difesa. Ma egli s'arestarono la notte ad albergo a la Lastra e a Trespiano infino a
            Fontebuona per attendere messer Tolosato degli Uberti capitano di Pistoia, il quale
            facea la via a traverso dell'alpe con CCC cavalieri pistolesi e soldati, e con molti a
            piede; e veggendo la mattina che non venia, gli usciti di Firenze si vollono studiare di
            venire a la terra, credendolasi avere sanza colpo di spada; e così feciono, lasciando i
            Bolognesi a la Lastra, che per loro viltà, o forse perché a' Guelfi ch'erano tra·lloro
            non piacea la 'mpresa: vegnendo l'altra gente, entraro nel borgo di San Gallo sanza
            nulla contasto, che allora non erano a la città le cerchie delle mura nuove, né' fossi,
            e le vecchie mura erano schiuse e rotte in più parti. E entrati dentro a' borghi,
            ruppono uno serraglio di legname con porta fatto nel borgo, il quale fue abandonato da'
            nostri e non difeso, del quale gli Aretini trassono il chiavistello della detta porta, e
            per dispetto de' Fiorentini il portarono ad Arezzo, e puosollo nella loro chiesa
            maggiore di Santo Donato. E venuti i detti nemici giù per le borgora verso la cittade,
            si schieraro in su 'l Cafaggio di costa a' Servi, e furono più di XII<hi rend="sup">C</hi> di cavalieri e popolo grandissimo, per molti contadini seguitigli, e di que'
            d'entro Ghibellini e Bianchi usciti a·lloro aiuto; la quale fu per loro mala
            capitaneria, come diremo appresso, che si puosono in luogo sanza acqua; ché se si
            fossono schierati in su la piazza di Santa Croce, aveano il fiume e l'acqua per loro e
            per gli cavagli, e la Città Rossa d'intorno fuori delle mura vecchie, ch'era tutta
            acasata da starvi al sicuro ogni grande oste, ma a cui Iddio vuole male gli toglie il
            senno e l'accorgimento. Come la sera dinanzi si seppe la novella, in Firenze ebbe grande
            tremore e sospetto di tradimento, e tutta la notte si guardò la terra; ma per lo
            sospetto chi andava qua, e chi là, sanza ordine niuno, isgombrando ciascuno le sue case.
            E di vero si disse che delle maggiori e migliori case di Firenze di grandi, e de'
            popolani, e' Guelfi seppono il detto trattato, e promesso aveano di dare la terra; ma
            sentendo la gran forza de' Ghibellini di Toscana e nimici del nostro Comune, i quali
            erano venuti co' nostri usciti, temettono forte di loro medesimi, e d'esserne poi
            cacciati e rubati, sì rimossono proposito, e intesono a la difensa cogli altri insieme.
            Certi de' nostri caporali usciti con parte della gente, si partirono di Cafaggio dalla
            schiera, e vennero a la porta delli Spadari, e quella combattero e vinsono, e entraro
            delle loro insegne e di loro infino presso a la piazza di San Giovanni; e se la schiera
            grossa ch'era in Cafaggio fosse venuta appresso verso la terra, e assalita alcuna altra
            porta, di certo non aveano riparo. Ne la piazza di San Giovanni erano raunati tutti i
            valenti uomini e' Guelfi che intendeano a la difensione della città, non però grande
            quantità, forse CC cavalieri e V<hi rend="sup">C</hi> pedoni, e con forza delle balestra
            grosse ripinsono i nimici fuori della porta, e con danno d'alquanti presi e morti. La
            novella andò a la Lastra a' Bolognesi per loro spie, e rapportarono che i loro erano
            rozzi e sconfitti, incontanente, sanza saperne il certo, che non era però vero, si
            misono in via, chi meglio potéo fuggire; e scontrandogli messer Tosolato con sua gente
            in Mugello, che venia e sapea il vero, gli volle ritenere e rimenare indietro. Non ebbe
            luogo né per prieghi né per minacce. Quelli de la loro schiera grossa del Cafaggio,
            avuta la novella da la Lastra, come i Bolognesi s'erano partiti in rotta, come piacque
            a·dDio, incontanente impauriro, e per lo disagio di stare infino dopo nona a schiera a
            la fersa del sole, e gran caldo ch'era, e non aveano acqua a sofficienza per loro e per
            loro cavalli, cominciarono a partirsi e andare via in fugga, gittando l'armi sanza
            asalto o caccia di cittadini, che quasi e' non uscirono loro dietro, se non certi
            masnadieri di volontà; onde molti de' nimici ne morirono per ferri e per traffelare, e
            rubati l'arme e' cavalli, e certi presi furono impiccati nella piazza di San Gallo, e
            per la via in su gli alberi. Ma di certo si disse che con tutta la partita de'
            Bolognesi, e fossono stati fermi insino a la venuta di messer Tosolato, che 'l poteano
            sicuramente fare per lo piccolo podere de' cavalieri difenditori ch'avea in Firenze,
            ancora avrebbono vinta la terra. Ma parve opera e volontà di Dio, e che fossono
            amaliati, perché la nostra città di Firenze non fosse al tutto disetta, rubata, e
            guasta. Questa non proveduta vittoria e scampamento della città di Firenze fue il dì di
            santa Margherita, a dì XX del mese di luglio, gli anni di Cristo MCCCIIII. Avenne fatta
            sì stesa memoria, perché a·cciò fummo presenti, e per lo grande rischio e pericolo di
            che Dio iscampò la città di Firenze, e perché i nostri discendenti ne prendano esemplo e
            guardia.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come gli Aretini ripresono ii castello di Laterino, che 'l teneano i
              Fiorentini</p>
          </argument>
          <p>Nel detto anno MCCCIIII, a dì XXV del mese di luglio, essendo la città di Firenze in
            tante aversitadi e fortune, gli Aretini cogli Ubertini e' Pazzi di Valdarno vennero con
            tutto loro podere di gente d'arme a cavallo e a piede al castello di Laterino, il quale
            teneano i Fiorentini, e aveano tenuto lungo tempo per forza, e quello coll'aiuto de'
            terrazzani fu loro dato; e la rocca la quale aveano fatta fare i Fiorentini, l'avea in
            guardia messere Gualterotto de' Bardi, perch'era venuto a Firenze per le novitadi che
            v'erano state, convenne s'arrendesse pochi dì appresso, però ch'era rimasa mal fornita,
            e per le novità di Firenze non aspettavano soccorso. E alcuno disse che gli Ubertini
            suoi parenti il ne tradiro e ingannaro, e chi disse che lo 'nganno fu fatto al Comune.
            De la quale perdita del castello spiacque molto a' Fiorentini, però ch'era molto forte,
            e in una contrada che tenea molto a freno gli Aretini.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Ancora di novitadi che furono in Firenze ne' detti tempi</p>
          </argument>
          <p>Nel detto anno, a dì V d'agosto, essendo preso nel palagio del Comune di Firenze Talano
            di messer Boccaccio Cavicciuli degli Adimari per malificio commesso, onde dovea essere
            condannato, i suoi consorti, tornando la podestade con sua famiglia da casa i priori,
            l'asaliro con arme, e fedirono malamente, e di sua famiglia furono morti e fediti assai;
            e' detti Cavicciuli entrarono in palagio, e per forza ne trassono il detto Talano sanza
            contasto niuno, e di questo malificio non fu giustizia né punizione niuna; in sì
            corrotto stato era allora la città di Firenze. E la podestà, ch'aveva nome messer<gap/>,
            per asdegno si partìo, e tornossi a casa sua co la detta vergogna, e la città rimase
            sanza rettore; ma per necessità i Fiorentini feciono in luogo di podestà XII cittadini,
            due per sesto, uno grande e uno popolano, i quali si chiamarono le XII podestadi, e
            ressono la cittade infino a tanto che venne la nuova podestade.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come i Fiorentini feciono oste e presono il castello delle Stinche e
              Montecalvi, che 'l teneano i Bianchi</p>
          </argument>
          <p>Nel detto anno e mese d'agosto, essendo la città di Firenze retta per le XII podestadi,
            ordinarono oste per perseguitare i Bianchi e' Ghibellini, i quali aveano rubellate più
            fortezze e castella nel contado di Firenze, e intra gli altri era rubellato il castello
            delle Stinche in Valdigrieve a petizione de' Cavalcanti, al quale andò la detta oste, e
            puoservi l'assedio, e combatterlo, e per patti s'arrendero pregioni, e 'l castello fu
            disfatto, e' pregioni ne furono menati in Firenze, e messi nella nuova pregione fatta
            per lo Comune su 'l terreno degli Uberti di costa a San Simone; e per lo nome di que'
            pregioni venuti dalle Stinche, che furono i primi che vi furono messi, la detta pregione
            ebbe nome le Stinche. E disfatto il castello, e partita la detta oste, ne venne in
            Valdipesa, e assediaro Montecalvi, il quale aveano rubellato i Cavalcanti, e quello
            assediato e combattuto, s'arenderono salve le persone; ma uscendone uno figliuolo di
            messer Banco Cavalcanti, per uno de' figliuoli della Tosa fu morto, onde ebbono grande
            biasimo per la sicurtà data per lo Comune, e nulla giustizia per lo Comune ne fu.
            Lascereno alquanto de le nostre averse novità di Firenze, e faremo incidenza, tornando
            alquanto di tempo adietro per raccontare la fine della guerra dal re di Francia a'
            Fiaminghi, la quale lasciammo adietro.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Incidenza, tornando alquanto adietro a racontare delle storie de'
              Fiaminghi</p>
          </argument>
          <p>Negli anni di Cristo MCCCIII i Fiamminghi co·lloro oste grandissima corsono il paese
            d'Artese faccendo grande dammaggio, e arsono il borgo d'Arches fuori di Santo Mieri, e
            puosonsi a campo nel bosco di là dal fiume de la Liscia. I Franceschi ch'erano in Santo
            Mieri, più di IIII<hi rend="sup">M</hi> uomini a cavallo e gente a piede assai col
            maliscalco di Francia, saviamente ingannarono i Fiamminghi, che parte di loro al di
            lungi dell'oste si misono in guato una notte, e l'altra cavalleria e gente de'
            Franceschi assalirono i Fiaminghi da la parte del borgo d'Artese. I Fiaminghi
            vigorosamente tutti si misono a la 'ncontra de' Franceschi, e cominciarono la zuffa; gli
            altri Franceschi ch'erano nell'aguato uscirono al di dietro sopra i Fiamminghi, i quali
            veggendosi assalire improviso, si misono in isconfitta, e rimasorne morti più di III<hi rend="sup">M</hi>, gli altri si fuggirono al poggio di Casella. In questo medesimo
            anno e tempo il buono messer Guido di Fiandra, il quale per retaggio della madre v'usava
            ragione sopra la contea d'Olanda e d'Isilanda, la quale tenea il conte d'Analdo suo
            cugino, prima coll'aiuto e forza de' Fiaminghi corse parte della contea d'Analdo, e poi
            con grande oste e navilio passò in Isilanda, e prese la terra di Midelborgo, e quasi
            tutto il paese e quelle isole d'intorno, salvo la terra di Silisea, la quale era molto
            forte e bene guernita. In questo anno venne di Puglia in Fiandra messer Filippo
            figliuolo del conte Guido di Fiandra, e lasciò e rifiutò al re Carlo di Puglia il
            contado di Tieti, di Lanciano, e de la Guardia in Abruzzi, il quale egli tenea in fio
            dal re e per dote de la moglie, per soccorrere il padre e' frategli e il suo paese di
            Fiandra, e amò meglio d'essere povero cavaliere sanza terra, per aiutare e soccorrere la
            sua patria e avere onore, che rimanere in Puglia ricco signore. Incontanente che fue in
            Fiandra da' Fiamminghi fu fatto signore e capitano di guerra, il quale usò in Italia e
            in Toscana e in Cicilia a le nostre guerre; fu molto sollecito e franco, però che
            alquanto era di testa, e coll'oste de' Fiamminghi andò sopra Santo Mieri, e corse e
            distrussono gran parte del paese infino a la marina; e poi assediò la guasta terra
            dell'antica città di Ternana in Artese, però ch'era sanza mura, pur cinta di fosse, e
            dentro v'erano in guardia CC cavalieri lombardi, e MD pedoni toscani e lombardi e
            romagnuoli con lance lunghe e tutti bene armati a la nostra guisa, onde i paesani di là
            si maravigliavano molto, e di loro aveano grande spavento; i quali avea fatti venire di
            Lombardia messer Musciatto Franzesi e messer Alberto Scotti di Piagenza, la quale era
            una buona masnada e valente, e d'onde i Fiaminghi più temeano. E credendogli i Fiaminghi
            avere presi in Ternana, però che per moltitudine di loro, ch'erano più di
            cinquantamilia, aveano presa per forza la porta, e valico il fosso, i Lombardi e'
            Toscani faccendo serragli e sbarre ne la ruga de la terra, ritegnendo e combattendo co'
            Fiamminghi, sì gli risistettono tutto il giorno; ma crescendo la potenza de' Fiamminghi
            per la moltitudine loro, compresono tutta la terra d'intorno, salvo da la parte del
            fiume, e credendosi avere circondati e presi tutti i Lombardi sanza riparo; ma i
            Lombardi e' Toscani, come savi e maestri di guerra, feciono uno bello e sùbito argomento
            al loro scampo, e a ingannare i Fiaminghi; ciò che ch'eglino stiparono due case l'una
            incontro a l'altra, le quali erano in capo del ponte del fiume de la Liscia che correa
            di costa a la terra, e vegnendo ritegnendo la battaglia manesca co' Fiaminghi,
            lasciandosi perdere di serraglio in serraglio al loro scampo e ritratta, come furono
            presso al ponte misono fuoco nelle dette case stipate, e valicarono il ponte sani e
            salvi, e di là dal fiume stavano schierati sonando loro stormenti, e faccendo schernie
            de' Fiaminghi, e saettando loro; e poi ricolti tutti, se n'andarono a la terra d'Aria in
            Artese, e poi a la città di Tornai. I Fiaminghi per la forza del gran fuoco non ebbono
            podere di seguirgli, onde rimasono con onta e vergogna scornati dello 'nganno de'
            Lombardi, e per cruccio misono fuoco, e guastarono e arsono tutta la città di Ternana; e
            poi sanza soggiorno se n'andarono per Artese guastando il paese, e puosonsi ad oste a la
            forte e ricca città di Tornai quasi intorno intorno con loro grande esercito, e
            crescendo loro oste. Ma la città era bene guernita di buona cavalleria e de le masnade
            de' Lombardi e Toscani, che poco o niente gli curavano; ma di continuo le dette masnade
            uscivano fuori della terra, e assalivano l'oste de' Fiaminghi di dì e di notte, dando
            loro molto affanno e sollecitudine, e faccendo romire la grandissima oste; e com'erano
            cacciati da' Fiaminghi, si riduceano in su i fossi di fuori sotto la guardia de le torri
            de la città e de' loro balestrieri ordinati in su le mura; e nulla altra gente facie
            guerra a' Fiaminghi, e di cui più temessono; e per questo modo sovente gabbavano i
            Fiaminghi. In questa stanza dell'asedio di Tornai lo re di Francia molto straccato di
            spendio, per trattato del conte di Savoia si presono triegue per uno anno da·llui a'
            Fiaminghi, e levossi l'assedio da Tornai; e 'l conte Guido di Fiandra fu lasciato di
            pregione sotto sicurtà di saramento e di stadichi, e di ritornare in pregione infra
            certo tempo; e andò così vecchio com'era in Fiandra con grande allegrezza per vedere suo
            paese libero da la signoria de' Franceschi, e fare festa a' suoi discendenti e buona
            gente del paese. E ciò fatto, disse ch'omai non curava di morire, quando a·dDio
            piacesse; e per lo saramento si tornò in pregione a Compigno, e poco stante si morì e
            rendé l'anima a·dDio in aggio di più di LXXX anni, come valente e savio uomo, e buono
            signore; e lui morto, il corpo suo fu recato in Fiandra, e soppellito a grande
          onore.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come fu sconfitto e preso in mare messer Guido di Fiandra colla sua
              armata da l'amiraglio del re di Francia</p>
          </argument>
          <p>Fallite le triegue dal re di Francia a' Fiaminghi l'anno appresso MCCCIIII, lo re di
            Francia fece uno grande apparecchiamento di molti baroni per andare in Fiandra, con più
            di XII<hi rend="sup">M</hi> buoni cavalieri gentili uomini, e con più di L<hi rend="sup">M</hi> pedoni; e col detto esercito e con grande fornimento passò in Fiandra. In mare
            fece suo amiraglio messer Rinieri de' Grimaldi di Genova, valente e franco uomo e bene
            aventuroso in guerra di mare, il quale da Genova venne nel mare di Fiandra con XVI galee
            bene armate al soldo del re per guerreggiare per terra e per mare i Fiaminghi, per
            levare l'assedio da la terra di Cirigea in Fiandra, a la quale era il buono e valente
            messer Guido di Fiandra con più di XV<hi rend="sup">M</hi> Fiaminghi sanza quegli del
            paese di sua parte. E corseggiarono, e fatta gran guerra a le terre marine di Fiandra, e
            preso molto navilio con mercatantia di Fiamminghi per lo detto amiraglio sì andò per
            soccorrere Sirisea con XX navi armate a Calese, e colle dette XVI galee. Messer Guido di
            Fiandra veggendolo venire, lasciò fornito in terra l'asedio a Silisea con X<hi rend="sup">M</hi> Fiaminghi, e armò LXXX navi, overo cocche, al modo di quello mare,
            fornite con castella per battaglia, e in ciascuna il meno C uomini fiaminghi e del
            paese, e egli in persona con molta buona gente salì in su la detta armata e navilio,
            avendo il detto messer Rinieri Grimaldi e' Genovesi per niente, per lo poco navile
            ch'avea a comparazione del suo; ma non istimava quello che portavano in mare le galee
            de' Genovesi armate. Sì s'afrontarono insieme, e l'asalto fu grande e forte e furioso
            del navilio di messer Guido per gli Fiaminghi, per lo soprastare che le sue navi colle
            castella armate faceano a le galee dell'amiraglio. Ma messer Rinieri conoscendo il modo
            del combattere di quelle navi, e de la marea e ritratta che fae quello mare per lo
            fiotto, sì si ritrasse adietro a·rremi colle sue galee, e lasciò le sue navi per
            abandonate, le quali erano armate di genti di quella marina; onde la maggiore parte
            furono prese e isbarattate, e credevasi messer Guido e' Fiaminghi avere vittoria de'
            suoi nemici, e messo l'amiraglio in fugga. Ma il savio amiraglio attese colle sue galee
            tanto che tornò il fiotto co la piena marea, com'è costume di quello mare; e la sua
            gente rinfrescata venne con forte rema de le sue galee come cavagli correnti, e con
            molti balestrieri a moschetti in su ciascuna galea assalendo e saettando le cocche e
            navi de' Fiaminghi, onde molti furono fediti e morti. I Fiaminghi non costumati di sì
            fatto assalto e battaglia, e non potendo per forza di vele tornare adietro né ire
            innanzi, isbigottirono molto. I Genovesi co·lloro navilio mescolandosi tra 'l navilio
            de' Fiaminghi, sì si misono IIII galee co l'amiraglio a combattere la grande cocca dello
            stendale ov'era messer Guido di Fiandra co' suoi baroni, e quella per forza di
            saettamento e per prestezza di genti co le spade in mano sagliendo da più parti in su la
            cocca, quella presono con molti fediti e morti da ciascuna parte, e messer Guido, tra
            gli altri ch'erano rimasi, s'arendero pregioni. E presa la nave di messer Guido, l'altre
            furono tutte sconfitte, e la maggiore parte prese. E per abondante la gente de'
            Fiaminghi ch'erano all'assedio della terra di Sirisea furono assediati eglino, e per
            difetto di vittuaglia chi fuggì a pericolo di morte, e chi s'arrendéo pregione; e messer
            Guido con molti altri ne fu menato preso in Francia e a Parigi. Questa pericolosa e
            grande sconfitta ebbono i Fiaminghi a l'uscita del mese d'agosto, gli anni di Cristo
            MCCCIIII. In questo medesimo tempo certi di Baiona in Guascogna co·lloro navi, le quali
            chiamano cocche, passarono per lo stretto di Sibilia, e vennero in questo nostro mare
            corseggiando, e feciono danno assai; e d'allora innanzi i Genovesi e' Viniziani e'
            Catalani usaro di navicare co le cocche, e lasciarono il navicare delle navi grosse per
            più sicuro navicare, e che sono di meno spesa: e questo fue in queste nostre marine
            grande mutazione di navilio.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come lo re di Francia sconfisse i Fiaminghi a Monsimpeveri</p>
          </argument>
          <p>Ne la detta state, innanzi la sopradetta sconfitta di messere Guido di Fiandra, i
            Fiaminghi sentendo la venuta del re di Francia facea sopra loro, feciono grande
            apparecchiamento d'oste, e furono più di LX<hi rend="sup">M</hi>, e co' loro signori e
            capitani, messer Filippo di Fiandra, e messer Gianni conte di Namurro, e messer Arrigo
            suo fratello, e messer Guiglielmo di Giulieri, cogli altri baroni di Fiandra, e di
            Namurro, e d'Alamagna, e altri loro amici vennero co·lloro oste a Lilla e a le frontiere
            per contradiare al re e a sua gente l'entrata in Fiandra. La gente del re vegnendo da la
            parte di Tornai, feciono una grande punga al passo del ponte a Guandino in su la Liscia
            per passare il fiume, e fuvi morto il valente cavaliere messer Gianni Buttafuoco di que'
            di Gianville con più altri cavalieri franceschi, ma a la fine i Franceschi furono
            vincitori del passo, e valicò il re con tutta sua oste, e acampossi tra Lilla e Doagio
            nella valle del luogo detto Monsimpevero. I signori di Fiandra co·lloro oste scesono di
            Monsimpevero ov'erano acampati, e stesono loro alberghi e tende, e acamparsi nella
            piaggia sanza dirizzare tende o trabacche, con intenzione di venire a la battaglia
            incontanente, per le novelle ch'aveano già della sconfitta d'Isilanda di messer Guido; e
            puosonsi a la rincontra del re di Francia e di sua oste, e scesono tutti a piè, chi avea
            cavallo, apparecchiati di combattere; e aveano tanto carreggio, che di loro carri per
            loro fortezza e sicurtade si chiusono intorno intorno tutta loro oste, che girava più di
            III miglia, e lasciarono al campo V uscite. Ma intanto feciono mala capitaneria di
            guerra, che quando istesono i loro padiglioni e trabacche levandosi dal poggio di
            Monsimpeveri, tutto torciarono e caricarono co' loro arnesa e vittuaglia in su le loro
            carra, e quasi eglino medesimi s'assediarono e aseccarono; onde i Franceschi
            assalendogli al continuo in quella giornata con XIIII battaglie, ciò sono schiere,
            ch'aveano fatte di loro cavalleria, che di ciascuna era guidatore e capitano uno de'
            maggiori signori di Francia, tegnendoli a badalucchi e agirandogli d'intorno co·lloro
            schiere ordinate, sonando trombe e nacchere al continuo, molto gli affannavano; e eglino
            rinchiusi nel carrino, poco si poteano aiutare e offendere i Franceschi. E oltre a
            questo, faccendo venire i Franceschi i loro pedoni, e spezialmente i bidali, ciò sono
            Navarresi, Guasconi, e Provenzali, e con altri di Linguadoco, leggeri d'arme, con
            balestra e co' loro dardi e giavellotti a fusone, e con pietre pugnerecce conce a
            scarpelli a Tornai, onde il re avea fatti venire in su più carra, assaliro il carreggio
            de' Fiaminghi, e in più parti lo 'ntorniaro e rubaro, e istando in su' carri de'
            Fiaminghi saettando e gittando pietre e dardi alle schiere, onde molto forte affriggeano
            il popolo di Fiandra; e massimamente perché 'l tempo era caldissimo, e il fornimento di
            bere e di mangiare di Fiaminghi, che poco possono stare digiuni, era loro malagevole, e
            non ordinato da potere avere, però ch'era in su' carri, onde molto furono confusi. E
            stando in questo tormento infino presso al vespro, non potendo più durare, quasi come
            disperati di salute, alquanti di loro co' loro signori e capitani ordinarono d'uscire
            della bastita de' carri, e assalire l'oste de' Franceschi; e il buono messer Guiglielmo
            di Giulleri con certi eletti di Bruggia e del Franco di Bruggia fue una schiera, e
            messer Filippo di Fiandra con certi di quegli di Guanto e del paese un'altra schiera, e
            messer Gianni conte di Namurro con certi di quegli d'Ipro e de la marina furono un'altra
            schiera. E subitamente, non prendendosi guardia di ciò i Franceschi, uscirono a uno
            segno e grido del loro campo da tre parti, con gran furia e romore assalendo i
            Franceschi; e fue sì grande e forte l'assalto de' Fiaminghi, che messer Carlo di Valos,
            e il conte di San Polo, e più altre schiere furono rotte, e misonsi in volta. In buono
            messer Guiglielmo di Giulleri con que' di Bruggia e del Franco se n'andarono diritto al
            padiglione e logge del re di Francia con sì gran furia, uccidendo chiunque si parava
            loro innanzi, sì che non ebbono quasi nullo contrasto; sì furono al padiglione del re,
            trovando gli arosti e la vivanda della cena de' Franceschi a fuoco, e quelle tutte
            rubaro e mangiarono, e andando cercando la persona del re, il trovarono isproveduto e
            quasi disarmato, a piè, che indosso non avea arme, se non uno ghiazzerino; e perché nol
            trovarono coll'armi reali indosso, nol conobbono, che di certo morto l'avrebbono, che
            n'aveano il podere, e avrebbono finita la loro guerra, se Idio l'avesse asentito; e pur
            così sconosciuto, ebbe lo re troppo affare a montare a cavallo; e furongli morti a' piè
            parecchi grandi borgesi di Parigi, ch'aveano l'uficio di metterlo a cavallo. Ma come fu
            montato, cominciò a sgridare i suoi e dare loro conforto, e di suo corpo fare maraviglie
            d'arme, come quegli ch'era forte, e di fazzione di corpo il meglio fornito che nullo
            Cristiano che al suo tempo vivesse; sicché in poca d'ora ebbe sì riscosso da' nemici, e
            messigli in volta, e ricoverato il campo. E messer Carlo suo fratello e gli altri baroni
            che co·lloro schiere de' cavalieri fuggieno, sentendo che il re con sua schiera tenea
            campo, tornaro adietro e ingrossaro la battaglia del re, e fu sì possente, che mise in
            rotta e in isconfitta i Fiamminghi. E in quella punga rimase morto il buono messer
            Guiglielmo di Giulieri con più cavalieri, e baroni, e buoni borgesi ch'erano co·llui, ma
            non sanza grande dammaggio de' Franceschi, e che in quello assalto morìo il conte
            d'Alzurro, e 'l conte di Sansurro, e messer Gianni figliuolo del duca di Borgogna, e più
            altri baroni e cavalieri in quantità di MD e più, e di Fiaminghi vi rimasono morti più
            di VI<hi rend="sup">M</hi>, e lasciaro tutto il loro carrino e arnese; e durò l'aspra
            battaglia infino a la notte con torchi accesi. E di certo per virtù solo della persona
            del re i Franceschi vinsono e ebbono vittoria della detta battaglia: e messer Filippo di
            Fiandra con gran parte de' Fiaminghi si fuggiro, e ricoverarono la notte in Lilla, e
            messer Gian di Namurro e messer Arrigo suo fratello fuggirono la notte a Ipro, e rimaso
            lo re co' Franceschi vincitori in su 'l campo. L'altro dì appresso ordinò che'
            Franceschi morti fossono soppelliti, e così fu fatto in una badia la quale è ivi di
            costa al piano ove fu la battaglia, e fece decreto e gridare sotto pena del cuore e
            d'avere ch'a nullo corpo de' Fiaminghi fosse data sepoltura, ad asemplo e perpetuale
            memoria. E io scrittore ciò posso testimoniare di vero, che a pochi dì appresso fui in
            su 'l campo dove fue la battaglia, e vidi tutti i corpi morti ancora non intaminati. E
            la detta battaglia fu all'uscita del mese di settembre, gli anni di Cristo MCCCIIII.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Come poco appresso la sconfitta di Monsimpevero i Fiaminghi tornaro per
              combattere col re di Francia, e ebbono buona pace</p>
          </argument>
          <p>L'altro dì appresso che 'l re di Francia ebbe la vittoria de' Fiaminghi sì si partì di
            quello luogo ove fue la battaglia, e con tutta sua oste si puose all'asedio a la terra
            di Lilla, ov'era rinchiuso e rimaso messer Filippo di Fiandra con certa buona gente
            d'arme per difendere la terra; e quella tutta circundata, sì che nullo ne potea uscire
            né entrare; e girava l'oste del re più di VI miglia, e fece rizzare molti difici e torri
            di legname per combattere la terra e 'l castello, il quale era molto forte e bello,
            fatto per lo re a la prima guerra; e di certo sanza lungo dimoro si credea lo re avere
            la villa e 'l castello per forza o per fame. In questo stante avenne grande maraviglia,
            e bene da farne nota e ricordanza; che tornato messer Gianni di Namurro a Bruggia, e
            richesti quelli del paese al soccorso di Lilla, non isbigottiti né ispaurati de le due
            grandi sconfitte ricevute così di corto a Sirisea in mare né a Monsimpevero, ma con
            grande ardire e buono volere tutti quelli del paese lasciando ogni loro arte e mestiere
            s'apparecchiarono di venire a l'oste; e in tre settimane dopo la sconfitta ebbono
            rifatti i padiglioni e trabacche; e chi non ebbe panno lino, sì le fece di buone bianche
            d'Ipro e di Guanto. E raunaro di tutto il paese il carreggio e tutti i fornimenti
            d'oste, e armossi nobilemente, e tutti per compagnie d'arti e di mestieri, con
            soprasberghe nuove di fini drappi divisata l'una compagnia da l'altra; e furono bene
              L<hi rend="sup">M</hi> d'uomini d'arme, e tutti si giurarono insieme di mai non
            tornare a·lloro casa, ch'egli avrebbono buona pace dal re, o di combattersi co·llui e
            con sua gente, però che meglio amavano di morire a la battaglia che vivere in servaggio.
            E così caldi e disperati ne vennero al ponte a Guarestona sopra la Liscia presso di
            Lilla, e acamparsi incontro all'oste del re di Francia; e per loro araldi (ciò sono
            uomini di corte) feciono richiedere lo re di battaglia. Quando lo re vide venuto così
            grande esercito de' Fiaminghi in così poco di tempo, e così disposti a battaglia, si
            maravigliò molto, e temette forte, avendo assaggiato a Monsimpevero la loro disperata
            furia; e richiese suo consiglio de' suoi baroni, de' quali non v'ebbe niuno sì ardito
            che non avesse temenza, dicendo al re: «Bene che Idio ci desse di loro la vittoria, non
            sarebbe sanza grande pericolo de la nostra gente e cara baronia, però che si
            combatteranno come gente disperata». Per la qual cosa il duca di Brabante, ch'era venuto
            come mezzano nell'oste del re col conte di Savoia insieme, si tramisono d'acordo e pace
            dal re e' Fiamminghi; e come piacque a·dDio, e per la tema de' Franceschi, la pace fue
            fatta e confermata in questo modo: che' Fiaminghi rimarrebbono in loro franchigia e
            libertà per lo modo antico e consueto, e ch'eglino riavrebbono i loro signori liberi
            delle carcere de·re di Francia, ciò era messer Ruberto di Bettona primogenito del conte
            Guido di Fiandra, e che succedea a essere conte, e messer Guiglielmo di Fiandra, e
            messer Guido di Namurro suoi fratelli, e più altri baroni e cavalieri e borgesi
            fiaminghi presi; e che il re ristituirebbe al conte d'Universa, figliuolo del detto
            messere Ruberto conte di Fiandra, la contea d'Universa e quella di Rastrello, le quali
            il re di Francia per la guerra gli avea tolte e levate. D'altra parte i Fiaminghi, per
            patti della pace e amenda al re, lasciavano a queto tutta la parte di Fiandra dal fiume
            della Liscia verso Francia che parlano piccardo, cioè Lilla, Doai, e Orci, e Bettona,
            con più villette; e oltre a·cciò pagare al re in certi termini libbre CC<hi rend="sup">M</hi> di buoni parigini. E così fu giurata e promessa, e messa a seguizione, e in
            questo modo ebbe fine la dura e aspra guerra da·re di Francia a' Fiaminghi. Lasceremo di
            questa materia, ch'hae avuto suo fine, e torneremo a nostra, a dire de' fatti d'Italia e
            de la nostra città di Firenze, ch'assai novità vi furono in questi tempi. E prima de la
            morte di papa Benedetto, e di quelli che succedette appresso.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Come morì papa Benedetto, e de la nuova lezione di papa Clemento
            quinto</p>
          </argument>
          <p>Negli anni di Cristo MCCCIIII, a dì XXVII del mese di luglio, morì papa Benedetto nella
            città di Perugia, e dissesi di veleno; che stando egli a sua mensa a mangiare, gli venne
            uno giovane vestito e velato in abito di femmina servigiale delle monache di Santa
            Petornella di Perugia, con un bacino d'argento, iv'entro molti begli fichi fiori, e
            presentogli al papa da parte della badessa di quello monestero sua devota. Il papa gli
            ricevette a gran festa, e perché gli mangiava volentieri, e sanza farne fare saggio,
            perch'era presentato da femmina, ne mangiò assai, onde incontanente cadde malato, e in
            pochi dì morìo, e fu soppellito a grande onore a' frati predicatori, ch'era di quello
            ordine, in Santo Arcolano di Perugia. Questi fue buono uomo, e onesto e giusto, e di
            santa e religiosa vita, e avea voglia di fare ogni bene, e per invidia di certi de' suoi
            frati cardinali, si disse, il feciono per lo detto modo morire; onde Idio ne rendé loro,
            se colpa v'ebbono, assai in brieve giusta e aperta vendetta, come si mostrerrà appresso.
            Ché dopo la morte del detto papa nacque scisma, e fue grande discordia infra 'l collegio
            de' cardinali d'eleggere papa, e per loro sette erano divisi in due parti quasi iguali;
            dell'una era capo messere Matteo Rosso degli Orsini con messer Francesco Guatani nipote
            che fu di papa Bonifazio, e dell'altra erano caporali messer Nepoleone degli Orsini dal
            Monte e 'l cardinale da Prato, per rimettere i loro parenti e amici Colonnesi
            inn–istato, e erano amici del re di Francia, e pendeano in animo ghibellino. E essendo
            stati per tempo di più di nove mesi rinchiusi e costretti per gli Perugini perché
            chiamassono papa, e non poteano avere concordia, a la fine trovandosi il cardinale da
            Prato con messer Francesco cardinale de' Guatani in segreto luogo, disse: «Noi facciamo
            grande male e guastamento della Chiesa a non chiamare papa». E messer Francesco disse:
            «E non rimane per me». Quello da Prato rispuose: «E s'io ci trovassi buono mezzo,
            saresti contento?». Rispuose di sì; e così ragionando insieme vennero a questa
            concordia, per industria e sagacità del cardinale da Prato, trattando col detto messer
            Francesco Guatani in questo modo gli diede il partito che l'uno collegio per levare ogni
            sospetto eleggesse tre oltramontani, sofficienti uomini al papato, cui a·lloro piacesse,
            e l'altro collegio infra XL dì prendesse l'uno di que' tre, cui a·lloro piacesse, e
            quegli fosse papa. Per la parte di messer Francesco Guatani fu preso di fare la lezione,
            credendosi prendere il vantaggio, e elesse tre arcivescovi oltramontani, fatti e criati
            per papa Bonifazio suo zio, molto suoi amici e confidenti, e nemici del re di Francia
            loro aversaro, confidandosi, che l'altra parte prendesse, d'avere papa a·lloro senno e
            loro amico; infra quegli tre fu l'arcivescovo di Bordello il primo più confidente. Il
            savio e proveduto cardinale da Prato si pensò che meglio si potea fornire il loro
            intendimento a prendere messer Ramondo del Gotto arcivescovo di Bordello, che nullo
            degli altri, con tutto che fosse creatura del papa Bonifazio, e non amico del re di
            Francia, per offese fatte a' suoi nella guerra di Guascogna per messer Carlo di Valos;
            ma conoscendolo uomo vago d'onore e di signoria, e ch'era Guascone, che naturalmente
            sono cupidi, che di leggeri si potea pacificare col re di Francia; e così presono il
            partito segretamente, e per saramento egli e la sua parte del collegio, e ferme dall'uno
            collegio all'altro le carte e cautele de le dette convenenze e patti, per sue lettere
            propie e degli altri cardinali di sua parte scrissono al re di Francia, e inchiuse
            dentro sotto loro suggelli i patti e convenenze e commessione da·lloro a l'altra parte
            del collegio, e per fidati e buoni corrieri ordinati per gli loro mercatanti (non
            sentendone nulla l'altra parte) mandarono da Perugia a Parigi in XI dì, amonendo e
            pregando il re di Francia per lo tinore delle loro lettere che s'egli volesse
            racquistare suo stato in santa Chiesa, e rilevare i suoi amici Colonnesi, che 'l nimico
            si facesse ad amico, ciò era messer Ramondo del Gotto arcivescovo di Bordello, l'uno de'
            tre eletti più confidenti dell'altra parte, cercando e trattando co·llui patti larghi
            per sé e per gli amici suoi, però che in sua mano era rimessa la lezione dell'uno di
            que' tre cui a·llui piacesse. Lo re di Francia avute le dette lettere e commessioni, fu
            molto allegro e sollicito a la 'mpresa. In prima mandate lettere amichevoli per messi in
            Guascogna a messer Ramondo del Gotto arcivescovo di Bordello, che gli si facesse
            incontro, che gli volea parlare; e infra i presenti VI dì fu il re personalmente con
            poca compagnia e segreta conferito col detto arcivescovo di Bordello, in una foresta
            badia nella contrada di San Giovanni Angiolini; e udita insieme la messa, e giurata in
            su l'altare credenza, lo re parlamentò co·llui, e con belle parole, di riconciliarlo con
            messer Carlo, e poi sì gli disse: «Vedi arcivescovo, i' ho in mia mano di poterti fare
            papa s'io voglio, e però sono venuto a te: e perciò, se tu mi prometterai di farmi sei
            grazie ch'io ti domanderò, io ti farò questo onore; e acciò che tu sie certo ch'io n'ho
            il podere», trasse fuori e mostrogli le lettere e le commessioni dell'uno collegio de'
            cardinali e dell'altro. Il Guascone covidoso della dignità papale, veggendo così di
            subito come nel re era al tutto di poterlo fare papa, quasi stupefatto de l'alegrezza
            gli si gittò a' piedi, e disse: «Signore mio, ora conosco che m'ami più che uomo che
            sia, e vuo'mi rendere bene per male: tu hai a comandare e io a ubidire, e sempre sarò
            così disposto». Lo re il rilevò suso, e basciollo in bocca, e poi gli disse: «Le sei
            speziali grazie ch'io voglio da te sono queste. La prima, che tu mi riconcilii
            perfettamente colla Chiesa, e facci perdonare del misfatto ch'io commisi de la presura
            di papa Bonifazio. Il secondo, di ricomunicare me e' miei seguagi. Il terzo articolo,
            che mi concedi tutte le decime del reame per V anni, aiuto a le mie spese ch'i' ho fatte
            per la guerra di Fiandra. Il quarto, che tu mi prometti di disfare e anullare la memoria
            di papa Bonifazio. Il quinto, che tu rendi l'onore del cardinalato a messer Iacopo e a
            messer Piero de la Colonna, e rimettigli in istato, e fai co·lloro insieme certi miei
            amici cardinali. La sesta grazia e promessa mi riservo a luogo e a tempo, ch'è segreta e
            grande». L'arcivescovo promise tutto per saramento in sul <foreign lang="lat">Corpus
              Domini</foreign>, e oltre a·cciò gli diè per istadichi il fratello e due suoi nipoti;
            e lo re giurò a·llui e promise di farlo eleggere papa. E ciò fatto, con grande amore e
            festa si partiro, menandone i detti stadichi sotto coverta d'amore e di riconciliargli
            con messer Carlo, e tornossi lo re a Parigi; e incontanente riscrisse al cardinale da
            Prato e agli altri di suo collegio ciò ch'avea fatto, e che sicuramente eleggessono papa
            messer Ramondo del Gotto arcivescovo di Bordello, siccome confidente e perfetto amico. E
            come piacque a Dio, la bisogna fue sì sollecita, che in XXXV dì fu tornata la risposta
            del detto mandato a la città di Perugia molto segreta. E avuta il cardinale da Prato la
            detta risposta, la manifestò al segreto al suo collegio, e richiese cautamente l'altro
            collegio che quando a·lloro piacesse, si congregassono in uno, ch'eglino voleano
            oservare i patti, e così fu fatto di presente. E raunati insieme i detti collegi, e come
            fu bisogno a retificare e confermare l'ordine de' detti patti con vallate carte e
            saramenti fu fatto solennemente. E ciò fatto, per lo detto cardinale da Prato proposta
            saviamente una autorità de la santa Scrittura, che a·cciò si confacea, e per l'autorità
            a·llui commessa per lo modo detto, elesse papa il sopradetto messer Ramondo dal Gotto
            arcivescovo di Bordello; e quivi con grande allegrezza da ciascuna parte fue accettato e
            confermato, e cantato con grandi voci <foreign lang="lat">Te Deum laudamus</foreign>
            <abbr>etc.</abbr>, non sappiendo la parte di que' di papa Bonifazio lo 'nganno e 'l
            tranello com'era andato, anzi si credeano avere per papa quello uomo di cui più si
            confidavano: e gittate fuori le polizze della lezione, gran contasto e zuffe ebbe
            tra·lle loro famiglie, che ciascuno dicea ch'era amico di sua parte. E ciò fatto, e
            usciti i cardinali di là ov'erano inchiusi, incontanente ordinaro di mandargli la
            lezione e decreto oltre i monti là dov'egli era. Questa lezione fu fatta a dì V di
            giugno, gli anni di Cristo MCCCV, ed era stata vacata la sedia appostolica X mesi e
            XXVIII dì. Avemo fatta sì lunga menzione di questa lezione del papa per lo sottile e
            bello inganno come fatta fue, e per esemplo del futuro, e però che gran cose ne
            seguirono appresso, come per inanzi faremo al tempo del suo papato e del successore
            memoria. E questa lezione fu cagione perché il papato rivenne agli oltramontani e la
            corte n'andò oltre i monti, sicché del peccato commesso per gli cardinali italiani della
            morte di papa Benedetto, se colpa v'ebbono, e della frodolente lezione furono bene
            gastigati da' Guasconi, come diremo appresso.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">De la coronazione di papa Clemento quinto, e de' cardinali che fece</p>
          </argument>
          <p>Portata la lezione e 'l decreto a l'eletto papa arcivescovo di Bordello infino in
            Guascogna dov'egli era, accettò il papato allegramente, e fecesi nominare papa Clemento
            quinto, e incontanente mandò per sue lettere citando tutti i cardinali, che sanza
            indugio venissono a la sua coronazione a Leone sopra il Rodano in Borgogna, e simile
            richiese il re di Francia, e 'l re d'Inghilterra, e quello d'Araona, e tutti i nomanati
            baroni di là da' monti, che fossono a la sua coronazione. De la quale richesta e
            citazione la maggiore parte de' cardinali italiani si tennero gravati e forte ingannati,
            credendosi che avuto il decreto venisse a Roma a coronarsi; e messer Matteo Rosso degli
            Orsini, ch'era il priore de' cardinali e il più atempato, e che più malvolentieri si
            partiva da Roma, avedutosi dello inganno ch'egli e la sua parte aveano avuto di questa
            lezione, disse al cardinale da Prato: «Venuto se' a la tua di conducerne oltre i monti,
            ma tardi ritornerà la Chiesa in Italia, sì conosco fatti i Guasconi». E venuto il papa
            e' suoi cardinali a·lLeone sopra Rodano, fue consecrato e coronato papa il dì di santo
            Mattino a dì XI di novembre, gli anni di Cristo MCCCV, in presenza del re Filippo di
            Francia, e di messer Carlo di Valos, e di molti baroni, il quale, come promesso gli
            avea, il ricomunicò e ristituì in ogni onore e grazia di santa Chiesa, la quale gli
            aveva levata papa Bonifazio, e donogli le decime di tutto il suo reame per V anni; e a
            richesta del detto re per le presenti digiune, a dì XVII del mese di dicembre, fece XII
            cardinali tra Guasconi e Franceschi, amici e uficiali del re, intra' quali, come
            promesso avea, fece cardinali messer Iacopo e messer Piero de la Colonna, e ristituigli
            in ogni grazia ch'avea loro tolta e levata papa Bonifazio; e confermò al re Giamo
            d'Araona il privilegio che gli avea dato papa Bonifazio del reame di Sardigna. E ciò
            fatto, se n'andò con suoi cardinali e con tutta la corte a la sua città di Bordello, ove
            tutti gl'Italiani, così bene i cardinali come gli altri, furono male veduti e trattati,
            secondo il grado de la loro dignità, però che tutto guidavano i cardinali guasconi e
            franceschi. Nel detto verno fue grandissimo freddo per tutto, e spezialmente oltre i
            monti, che ghiacciò il Rodano, sì che su vi si potea passare a piè e a cavallo, e tutti
            i grandi fiumi, e il Reno, e la Mosa, e Senna, e l'Era, e lo Scalto ad Anguersa; e
            eziandio ghiacciò il mare di Fiandra, ed a le marme d'Olanda e Silanda e Danesmarce più
            di tre leghe infra mare, che fu gran maraviglia. Lasceremo alquanto de' fatti del papa
            al presente, e torneremo a nostra materia de' fatti di Firenze.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Come i Fiorentini e' Lucchesi assediarono e vinsono la città di
            Pistoia</p>
          </argument>
          <p>Negli anni di Cristo MCCCV, avendo i Fiorentini avute le mutazioni dette adietro de la
            cacciata de' Bianchi a le porte, e quella parte bianca e ghibellina scacciata e vinta in
            tutte parti quasi di Toscana, salvo de la città di Pistoia, la quale si tenea per parte
            bianca col favore de' Pisani, e degli Aretini, e eziandio de' Bolognesi, i quali si
            reggeano a parte bianca, si dubitaro che non crescesse la loro potenzia sostegnendo
            Pistoia, sì·ssi providono e chiamaro loro capitano di guerra Ruberto duca di Calavra,
            figliuolo e primogenito rimaso del re Carlo secondo, il quale venne in Firenze del mese
            d'aprile del detto anno con una masnada di CCC cavalieri araonesi e catalani, e molti
            mugaveri a piè, la quale fu molto bella gente, e avea tra·lloro di valenti e rinomati
            uomini di guerra; il quale da' Fiorentini fu ricevuto a modo di re molto onorevolemente.
            E riposato alquanto in Firenze, s'ordinò l'oste sopra la città di Pistoia per gli
            Fiorentini e Lucchesi e gli altri della compagnia di parte guelfa di Toscana: e mossono
            bene aventurosamente col detto duca loro capitano a dì XX del presente mese di maggio;
            e' Lucchesi e l'altra amistà vennero da l'altra parte, e circundarono la città intorno
            intorno co le dette osti, e guastarla d'intorno; e poco tempo appresso l'afossaro e
            steccaro al di fuori con più battifolli, sì che nullo vi potea entrare né uscire; dentro
            v'erano tutti i Pistolesi bianchi e ghibellini, e messer Tosolato degli Uberti con
            masnada di CCC cavalieri e pedoni assai, soldati per gli Bianchi e Ghibellini di
            Toscana. E stando i Fiorentini nella detta oste intorno a Pistoia, si teneano un'altra
            piccola oste in Valdarno di sopra a l'assedio del castello d'Ostina, il quale aveano
            fatto rubellare i Bianchi; e quello ebbono a patti i Fiorentini del presente mese di
            giugno, e feciongli disfare le mura e le fortezze. Per la detta oste ch'era sopra la
            città di Pistoia messer Nepoleone degli Orsini cardinale e 'l cardinale da Prato, a
            petizione de' Bianchi e Ghibellini, richiesono papa Chimento ch'egli si dovesse
            interporre di mettere pace tra' Fiorentini e' loro usciti, com'avea cominciato il suo
            antecessoro papa Benedetto per bene del paese d'Italia, e ch'egli facesse levare l'oste
            da Pistoia: onde il detto papa mandò due suoi legati cherici guasconi, e del mese di
            settembre furono in Firenze e nell'oste; e comandarono al Comune, e simile al duca
            Ruberto, e a' Lucchesi, e agli altri capitani dell'oste, che si dovessono levare da
            l'assedio di Pistoia sotto pena di scomunicazione. Al quale comandamento i Fiorentini e'
            Lucchesi furono disubidienti e non si partirono dall'assedio di Pistoia; per la qual
            cosa i detti legati iscomunicaro i rettori de la cittade e' capitani dell'oste e puosono
            lo 'nterdetto a la città di Firenze e al contado. Il duca Ruberto per non disubbidire al
            papa si partì dell'oste con sua privata famiglia, e andonne a corte a Bordello, e lasciò
            nell'oste il suo maliscalco, messer Dego de la Ratta catalano, e tutti i cavalieri i
            quali v'avea menati al servigio de' Fiorentini e al loro soldo; e' Fiorentini e'
            Lucchesi, ricrescendo l'assedio al continuo, e' convenia che tutti i cittadini
            v'andassono o mandassono come toccava per vicenda, o pagassono una imposta per capo
            d'uomo com'era tassato, la quale si chiamò la Sega. Nel detto assedio ebbe molti assalti
            e badalucchi a cavallo e a piè, e dammaggio dell'una parte e dell'altra, però che dentro
            avea franche masnade; e chiunque era preso che n'uscisse, a l'uomo era tagliato il piè,
            e a la femmina il naso, e ripinto adietro nella città per uno ser Lando d'Agobbio,
            crudele e dispietato oficiale, il quale per gli Fiorentini fu sopranomato Longino. E
            così istette e durò la detta oste tutta la vernata, non lasciando per nevi né per piove
            né ghiacci. A la fine vegnendo a que' d'entro meno la vivanda, e sentendo che di Bologna
            era cacciata la parte bianca, avendo perduta ogni speranza di soccorso, sì s'arendero
            salve le persone, e tennonsi insino a tanto che nulla vi rimase a mangiare, avendo
            mangiati i cavagli, e pane di saggina e di semola, nero come mora e duro come ismalto, e
            quello ancora fallito; e ciò fu a dì X del mese d'aprile, gli anni di Cristo MCCCVI. E
            renduta la terra, se n'uscirono le masnade e' caporali de' Bianchi e Ghibellini. E avuta
            la detta vittoria di Pistoia, i Fiorentini e' Lucchesi feciono tagliare le mura della
            città e gli steccati, e rovinare ne' fossi; e più torri e fortezze feciono disfare; e il
            contado di Pistoia partiro per metade, e la parte di verso levante e del monte di sotto
            con tutte le castella e 'l piano infino presso a la città ebbono in parte i Fiorentini,
            privileggiandolsi a perpetuo. E feciono disfare la rocca di Carmignano per levarlasi da
            la vista di Firenze, la quale i Fiorentini aveano comperata da messer Musciatto
            Franzesi, che gliel'avea data messer Carlo di Valos, quando fue paciaro in Toscana. E'
            Lucchesi ebbono da la parte di ponente da la città in là verso Serravalle, e tutta la
            montagna di sopra; e la signoria della città di Pistoia rimase a' Fiorentini e Lucchesi,
            dell'uno podestà, e dell'altro capitano. E per questo modo fue abattuta la superbia e
            grandezza de' Pistolesi, e puliti de' loro peccati, e recati a tanto servaggio. E ciò
            fatto, tornarono i Fiorentini in Firenze con grande allegrezza e trionfo; e a messer
            Bino Gabrielli d'Agobbio, allora podestà di Firenze e capitano dell'oste, entrando in
            Firenze, gli fu recato sopra capo il palio di drappo ad oro per gli cavalieri di Firenze
            a piede a modo di re; e per simile modo feciono i Lucchesi a la loro tornata in Lucca.
            Nel detto anno dell'asedio di Pistoia fu grande caro in Toscana, e valse in Firenze lo
            staio del grano a la masura rasa mezzo fiorino d'oro.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come la città di Modena e di Reggio si rubellarono al marchese da Esti,
              e come furono cacciati i Bianchi e' Ghibellini di Bologna</p>
          </argument>
          <p>Nel detto anno MCCCV, del mese di febbraio, si rubellaro al marchese Azzo da Esti la
            città di Modona e quella di Reggio, le quali per lungo tempo l'avea tenute e
            signoreggiate tirannescamente, e ressonsi a Comune, e in loro libertade. E nel detto
            anno, in calen di marzo, reggendosi la città di Bologna a parte bianca, e avendo
            compagnia co' Bianchi e' Ghibellini di Toscana e di Romagna, il popolo di Bologna, il
            quale naturalmente è guelfo, non piacendo loro sì fatto reggimento e compagnia co'
            Ghibellini di Toscana e di Romagna loro antichi nemici, e per conforto e soducimento de'
            Guelfi di Firenze, levaro la città a romore, con armata mano cacciarono de la città e
            del contado i caporali di parte bianca, e' Ghibellini tutti, e usciti di Firenze, e
            isbandirli per ribelli; e ordinaro che neuno Bianco o Ghibellino si lasciasse trovare in
            Bologna, o nel distretto, sotto pena dell'avere e della persona, andandoli cercando e
            uccidendo co·lloro bargello, diputato per lo popolo sopra·cciò con gran séguito di
            masnadieri. E feciono i Bolognesi incontanente lega e compagnia co' Fiorentini e co'
            Lucchesi e cogli altri Guelfi di Toscana.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come si levò in Lombardia un fra Dolcino con grande compagnia
              d'eretici, e furono arsi</p>
          </argument>
          <p>Nel detto anno MCCCV nel contado di Noara in Lombardia uno frate Dolcino, il quale non
            era frate di regola ordinata, ma fraticello sanza ordine, con errore si levò con grande
            compagnia d'eretici, uomini e femmine di contado e di montagne di piccolo affare,
            proponendo e predicando il detto frate Dolcino sé essere vero appostolo di Cristo, e che
            ogni cosa dovea essere in carità comune, e simile le femmine esser comuni, e usandole
            non era peccato. E più altri sozzi articoli di resia predicava, e opponeva che 'l papa,
            e cardinali, e gli altri rettori di santa Chiesa non oservavano quello che doveano né la
            vita vangelica, e ch'egli dovea esser degno papa. E era con séguito di più di III<hi rend="sup">M</hi> uomini e femmine, standosi in su le montagne vivendo a comune a
            guisa di bestie; e quando falliva loro vittuaglia, prendevano e rubavano dovunque ne
            trovavano; e così regnò per due anni. A la fine rincrescendo a quegli che 'l seguivano
            la detta dissoluta vita, molto scemò sua setta, e per difetto di vivanda, e per le nevi
            ch'erano, fu preso per gli Noaresi e arso con Margherita sua compagna, e con più altri
            uomini e femmine che co·llui si trovaro in quelli errori.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come papa Clemento fece legato in Italia messer Nepoleone degli Orsini
              cardinale, e come fue male ricevuto</p>
          </argument>
          <p>Ne l'anno MCCCVI, avendo rapporto papa Clemento da' legati ch'egli mandò in Firenze
            come i suoi comandamenti non erano ubiditi di levare l'oste da Pistoia, sì·ssi indegnò
            contro a' Fiorentini, e per sodducimento e consiglio del cardinale da Prato sì fece
            legato e paciaro generale in Italia messer Nepoleone degli Orsini dal Monte, cardinale,
            e diegli grandi privilegi e autoritadi: il quale si partì da Leone sopra Rodano, e passò
            i monti, e mandando a' Fiorentini che voleva venire in Firenze per fare pace e concordia
            da loro e i loro usciti, e quegli che reggeano la città per sospetto di lui nol vollono
            ricevere; onde da capo gli riscomunicò, e confermò lo 'nterdetto, e andonne a la città
            di Bologna del mese di maggio, e volea somigliantemente pacificare i Bolognesi insieme,
            e rimettere in Bologna i loro usciti bianchi e ghibellini. Quegli che reggeano la terra,
            avendo preso sospetto di lui, perché parea che favorasse i Bianchi e' Ghibellini, e per
            sodducimento de' Fiorentini, di Bologna villanamente l'acommiataro, minacciato per lo
            bargello de la persona se non votasse la terra. Il quale sanza indugio si partì, e
            andonne a la città d'Imola in Romagna, che si tenea per gli Bianchi e' Ghibellini; e
            andandone per lo contado di Bologna, gli furono rubati e tolti molti de' suoi arnesi e
            some; per la qual cosa il detto legato aspramente procedette contro a·lloro per
            iscomunica e interdetto de la terra, e privogli dello Studio, e scomunicò qualunque
            scolaio andasse allo Studio a Bologna.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come i Fiorentini assediaro e ebbono il forte castello di Monte
              Accenico e disfeciollo, e feciono fare la Scarperia</p>
          </argument>
          <p>Nel detto anno, del mese di maggio, i Fiorentini andarono ad oste sopra 'l castello di
            Monte Accenico in Mugello, e puosonvi l'assedio; il quale castello era de' signori
            Ubaldini, e era molto bello e ricco, e fortissimo di sito e di doppie mura, però
            che·ll'avea loro fatto edeficare con grande spendio e diligenzia il cardinale Ottaviano
            loro consorto; nel quale castello s'erano ridotti gran parte degli Ubaldini, e quasi
            tutti i ribelli bianchi e ghibellini usciti di Firenze, e faceano guerra e soggiogavano
            tutto il Mugello e infino all'Uccellatoio. E al detto castello stette l'oste infino a
            l'agosto, gittandovi difici e faccendovi cave; ma tutto era invano, se non che gli
            Ubaldini tra·lloro vennero in discordia, e il lato di messer Ugolino da senno il
            patteggiaro co' Fiorentini per mano di messer Geri Spini loro parente, e diedollo per
            promessa di XV<hi rend="sup">M</hi> fiorini d'oro, onde di gran parte n'ebbono male
            pagamento. E quegli che v'erano dentro l'abandonaro, e andarne sani e salvi; e 'l
            castello fue tutto abattuto e disfatto per gli Fiorentini, che non vi rimase casa né
            pietra sopra pietra. E feciono fare i Fiorentini giuso al piano di Mugello, nel luogo
            detto la Scarperia, una terra per fare battifolle agli Ubaldini, e torre i loro fedeli,
            e feciolli franchi, acciò che Monte Accenico mai non si potesse riporre. E cominciossi
            la detta terra a edificare a dì VII di settembre, gli anni di Cristo MCCCVI, e puosolle
            nome Santo Barnaba. E ciò fatto, del mese d'ottobre vegnente i Fiorentini cavalcarono
            co·lloro oste oltre l'alpe, e guastarono tutte le terre degli Ubaldini, perch'aveano
            fatta guerra e ritenuti i Bianchi e' Ghibellini.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come i Fiorentini rafortificaro il popolo, e feciono il primo esecutore
              degli ordini de la giustizia.</p>
          </argument>
          <p>Nel detto anno MCCCVI, del mese di dicembre, parendo a' popolani di Firenze che i loro
            grandi e possenti avessero presa forza e baldanza per la guerra fatta e vittorie avute
            contra i Bianchi e' Ghibellini usciti di Firenze, sì vollono riformare il popolo di
            Firenze, e chiamarono XVIIII gonfalonieri de le compagnie, e che tutti i popolani per
            contrade com'erano ordinati, quando bisogno fosse, traessono con arme a loro gonfalone,
            e a l'oferta della festa di santo Giovanni andassono co' detti gonfaloni; che in prima
            s'andava ciascuno de le XXI atti per loro, e sotto il loro gonfalone de la detta arte. E
            ciò ordinato e messo in ordine di giustizia, e' diedono loro XVIIII gonfaloni al modo
            d'insegne de l'antico popolo vecchio, e poi al tempo che 'l cardinale da Prato venne in
            Firenze, erano rinovellati. Bene erano al suo tempo XX gonfaloni, che n'era uno balzano
            in San Piero Scheraggio, che lasciaro; e dove al tempo de·legato da Prato nonn–avea ne'
            gonfaloni null'altra insegna se non dell'arme delle compagnie e del popolo, sì vi
            s'agiunse sopra ciascuno gonfalone il rastrello dell'arme del re Carlo, e chiamossi il
            buono popolo guelfo. E del mese di marzo vegnente per fortificamento di popolo feciono
            venire in Firenze l'essecutore degli ordinamenti de la giustizia, il quale dovesse
            inchiedere e procedere contro a' grandi che offendessono i popolani. E il primo
            esecutore che venne in Firenze ebbe nome Matteo, e fue della città d'Amelia di terra di
            Roma, e fu valente uomo e molto temuto da' grandi, e fatto cavaliere per lo popolo; de
            le quali novitadi e reformazione di popolo i grandi si tennero forte gravati.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Di grande guerra che si cominciò al marchese da Ferrara, e come
            morìo.</p>
          </argument>
          <p>Nel detto anno MCCCVI i Veronesi, Mantovani, e Bresciani feciono lega insieme, e grande
            guerra mossono al marchese Azzo da Esti ch'era signore di Ferrara, per sospetto preso di
            lui, ch'egli non volesse esser signore di Lombardia, perch'avea presa per moglie una
            figliuola del re Carlo; e corsono la sua terra, e tolsongli più di sue castella. Ma
            l'anno appresso, fatto suo isforzo, e con aiuto de la gente di Piemonte del re Carlo,
            fece oste grande sopra loro, e corse le loro terre, e fece loro grande dammaggio. Ma
            poco tempo appresso amalò e si morì il detto marchese Azzo in grande miseria e istento;
            il quale era stato il più leggiadro e ridottato e possente tiranno che fosse in
            Lombardia, e di lui non rimase figliuolo neuno madornale, e la sua terra e signoria
            rimase in grande quistione tra frategli e nipoti, e uno suo figliolo bastardo ch'avea
            nome messer Francesco, il quale i Viniziani molto favoravano, perch'era nato di Vinegia;
            e molta briga e guerra con danno de' Viniziani ne seguì appresso, come innanzi per gli
            tempi faremo menzione.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come messer Nepoleone Orsini legato venne ad Arezzo, e dell'oste che
              Fiorentini feciono a Gargosa.</p>
          </argument>
          <p>Negli anni di Cristo MCCCVII messer Nepoleone degli Orsini legato per la Chiesa si
            partì di Romagna, e passò in Toscana, e venne a la città d'Arezzo, e dagli Aretini fu
            ricevuto a grande onore; e stando in Arezzo raunò tutti i suoi amici e fedeli di terra
            di Roma, de la Marca, e del Ducato, e di Romagna, e gli usciti bianchi e ghibellini di
            Firenze e dell'altre terre di Toscana, in quantità di MDCC cavalieri e popolo
            grandissimo, per fare guerra a' Fiorentini. I Fiorentini sentendo sua venuta e raunata,
            sì·ssi guernirono, e richiesono gli amici, e trovarsi nel torno di III<hi rend="sup">M</hi> cavalieri e più di XV<hi rend="sup">M</hi> pedoni, e partìsi di Firenze del mese
            di maggio, non attendendo che·legato e sua gente gli asalisse, e co·lloro oste
            n'andarono francamente in sul contado d'Arezzo, e tennero la via di Valdambra, guastando
            il paese; e presono più castella del Comune d'Arezzo e degli Ubertini, e feciolle
            disfare. E andando verso Arezzo, si puosono a oste al castello di Gargosa, e quello
            strinsono con battaglie e difici, e erano per averlo. Ma il legato per levarsi d'adosso
            la detta oste, con savio consiglio de' buoni capitani di guerra ch'erano co·llui, si
            partì d'Arezzo con tutta sua cavalleria e gente, e fece la via da Bibbiena per lo
            Casentino, e venne infino al castello di Romena, mostrando di scendere l'alpe, e di
            venire a la città di Firenze, dando suono che gli dovea essere data la terra. I
            Fiorentini sentendo sua venuta, ebbono grande paura e gelosia, e feciono grande guardia
            nella terra, e rimandarono nell'oste a Gargosa per la loro cavalleria e gente; ma
            innanzi che i messi vi giugnessono, que' dell'oste sentiro la partita che·legato fece
            d'Arezzo, e come facea la via del Casentino; temendo de la città di Firenze,
            incontanente si ricolsono, e la sera quasi di notte si partirono disordinatamente, e
            tutta la notte cavalcarono chi meglio ne potea venire. La quale partita de' Fiorentini e
            di loro amici fue sanza alcuno danno, ma non sanza grande vergogna di mala condotta e di
            grande pericolo. Che se il legato avesse lasciati in Arezzo CCC cavalieri e M pedoni, e
            alla levata de' Fiorentini gli avessono assaliti, ne tornavano sconfitti. E per lo detto
            modo chi prima e chi poi si tornarono in Firenze; e saputo ciò, il legato si tornò con
            sua gente inn–Arezzo. Dopo queste cose i·legato andò a Chiusi e al castello della Pieve,
            e più trattati d'accordo ebbe co' Fiorentini, i quali mandaro a·llui loro ambasciadori,
            cercando di rimettere in Firenze i Bianchi e' Ghibellini con certi patti, e pacificarli
            insieme. E dopo molte rivolture, i Fiorentini non fidandosi, e tegnendo il legato in
            vana speranza, tutto il trattato tornò in niente. Per la qual cosa il legato veggendosi
            non ubbidito e scemato il suo podere, con poco onore si partì di Toscana, e tornossi
            oltre i monti a la corte, lasciando i signori che reggeano Firenze scomunicati, e la
            città e 'l contado interdetta. E rimasi i Fiorentini male disposti, del presente mese di
            luglio del detto anno feciono sopra i cherici una grande e grave imposta; e perché non
            voleano pagare, più ingiurie furono fatte a' cherici, e a' loro osti e fittaiuoli, e
            pure convenne che pagassono. E la Badia di Firenze, andandovi l'uficiale isattore con
            sua famiglia, i monaci chiusono le porte, e sonarono le campane; per la qual cosa dal
            popolo minuto e da' malandrini, con sospignimento di loro possenti vicini grandi e
            popolani che non gli amavano, furono corsi a furore, e tutti rubati. E poi il Comune,
            perch'aveano sonato, volea tagliare il campanile da piè, e disfecionne di sopra presso
            che la metade; la quale furia fue molto biasimata per la buona gente di Firenze.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Come morìo il buono re Adoardo d'Inghilterra.</p>
          </argument>
          <p>Nel detto anno MCCCVII, del mese di giugno, morìo il buono e valente Adoardo re
            d'Inghilterra, il quale fue uno de' valorosi signori e savio de' Cristiani al suo tempo,
            e bene aventuroso in ogni sua impresa di là da mare contra i Saracini, e in suo paese
            contra gli Scotti, e in Guascogna contro a Franceschi, e al tutto fu signore dell'isola
            d'Irlanda e di tutte le buone terre di Scozia, salvo che 'l suo rubello Ruberto di
            Busto, fattosi re degli Scotti, si ridusse con suoi seguagi a' boschi e montagne di
            Scozia, il quale dopo la morte del detto Adoardo fece gran cose contro agl'Inghilesi.
            Appresso la morte del buono re Adoardo, Adoardo suo primogenito prese per moglie
            Isabella figliuola del re Filippo di Francia; diedono compimento a l'accordo de la
            quistione di Guascogna, e isposata la detta donna del mese di gennaio presente, la quale
            era delle belle donne del mondo, e poi la Pasqua di Risoresso vegnente si fece coronare,
            egli e la reina, con grande festa e onore.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Come il re di Francia andò a Pittieri a papa Chimento per fare
              condannare la memoria di papa Bonifazio.</p>
          </argument>
          <p>Nel detto anno e mese di giugno MCCCVII, essendo papa Chimento venuto co la corte a
            petizione del re di Francia a la città di Pettieri, il detto re di Francia con tre suoi
            figliuoli, e con messer Carlo di Valos e messer Luisi suoi fratelli, e con molti altri
            baroni e cavalieri, e col conte di Fiandra e' suoi figliuoli e fratelli vennero a
            Pittieri: e dato per lo papa compimento e fermezza a la pace del re di Francia al conte
            di Fiandra e' Fiaminghi, il re di Francia richiese al papa la quinta cosa che s'aveva
            fatta promettere, quando il re gli promise di farlo fare papa, cioè ch'egli condannasse
            la memoria di papa Bonifazio, e facesse ardere le sue ossa e corpo; e fece opporre
            contra lui a' suoi cherici e avogadi XLIII articoli di resia, profferendo di provagli;
            onde il papa e' suoi cardinali furono in grande turbazione per la detta richesta, però
            che 'l re volea o per ragione o per forza fornire le pruove, e come detto è adietro, il
            papa gliel'avea promesso e giurato; e di ciò si pentea molto, ma non s'osava scoprire
            contra 'l volere del re, e torto e abassamento de la Chiesa gli parea fare, se
            l'asentisse, però che in papa Bonifazio di ragione non si trovava nulla memoria di
            resia, ma si trovava per lo VI libro de le decretali ch'egli fece comporre, molto
            cattolico e utile, e per papa Bonifazio si trovava molto esaltata la santa Chiesa e le
            sue ragioni; e ancora più, del collegio de' cardinali v'avea di quegli ch'avea fatti
            papa Bonifazio, e 'l cardinale da Prato intra gli altri era uno di quegli; e se la
            memoria di papa Bonifazio fosse dannata, conveniva che fossono disposti del cardinalato.
            Per la qual cosa, così la setta de' cardinali ch'aveano tenuto col re di Francia in
            questo caso erano contro a·llui, come quegli della setta del nipote di papa Bonifazio. E
            stando la Chiesa in questa contumacia e perseguizione fatta per lo re, il papa non sapea
            che si fare, che male gli parea a rompere il suo saramento e promessa fatta al re, e
            peggio gli parea a corrompere e guastare la Chiesa di Roma. A la fine strignendosi di
            ciò a segreto consiglio col savio cardinale da Prato, che sapea le sue segrete promesse,
            sì gli disse: «Qui nonn–ha che uno rimedio, cioè che ti conviene dissimulare col re, e
            che tu gli dichi che, perché quello ch'egli domanda di papa Bonifazio sia forte caso a
            passare per la Chiesa, e parte del collegio de' cardinali non vi s'accordino, conviene
            di necessità, e ancora più acconcio del suo intendimento, e più abbominazione de la
            memoria di papa Bonifazio, che le pruove degli articoli ch'egli gli oppone si facciano
            in concilio generale, e fia più autentico e fermo. E per non avere contasto, sì metterai
            dinanzi al collegio che per più grandi e utili cose, in bene e istato di santa Chiesa e
            de' Cristiani che bisogni si faccia in concilio generale; e che in quello farai
            pienamente quello che domanda. E 'l detto concilio ordina e componi a la città di
            Vienna, per più comune luogo a' Franceschi, e Inghilesi, e Tedeschi, e Italiani, e a
            quegli di Linguadoco; e a questo non ti potrà opporre né contradiare: e ciò faccendo, tu
            e la Chiesa sarai in tua libertà; e partendoti di qui e andando a Vienna, sì sarai fuori
            de le sue forze e di suo reame». Al papa piacque molto il consiglio, e miselo a
            seguizione, e fece la risposta al re: onde il re si tenne forte gravato, ma non potendo
            il re a·cciò bene contradire, promettendogli il papa che bene il servirebbe, e
            faccendogli molte altre grazie e richeste, acconsentìe, credendosi sì adoperare al
            concilio a Vienna, che gli verrebbe fatto il suo intendimento. E così si tornò a Parigi,
            e mandò Luis suo primo figliuolo in Navarra con grande compagnia di baroni e cavalieri,
            e fecelo a la città di Pampalona coronare del reame di Navarra; e 'l papa piuvicato di
            fare concilio, e diterminatolo d'ivi a tre anni a Vienna, con tutta la corte poco tempo
            appresso uscì del reame di Francia, e venne a Vignone in Proenza nelle terre del re
            Ruberto.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Come e per che modo fu distrutta l'ordine e magione del Tempio di
              Gerusalem per procaccio del re di Francia.</p>
          </argument>
          <p>Nel detto anno MCCCVII, innanzi che 'l re di Francia si partisse da la corte a
            Pittieri, sì accusò e dinunziò al papa per sodducimento de' suoi uficiali, e per
            cupidigia di guadagnare sopra loro, il maestro del Tempio e la magione di certi crimini
            ed errori che al re fu fatto intendente che' Tempieri usavano. Il primo movimento fu per
            uno priore di Monfalcone di tolosana de la detta ordine, uomo di mala vita ed eretico, e
            per gli suoi difetti messo in Parigi in perpetuale carcere per lo suo maestro. E
            trovandovisi dentro con uno Noffo Dei nostro Fiorentino, pieno d'ogni magagne, sì come
            uomini disperati d'ogni salute, e maliziosi e rei, con trovare la detta falsa accusa, e
            per guadagnare e uscire di pregione per l'aiuto del re. Ma ciascuno di loro feciono mala
            fine poco appresso: Noffo impiccato, e 'l priore morto a ghiado. Per fare al re
            guadagnare la misono innanzi a' suoi uficiali, e' detti il misono dinanzi al re; onde
            per sua avarizia si mosse il re, e sì ordinò e fecesi promettere segretamente al papa di
            disfare l'ordine de' Tempieri, opponendo contro a·lloro molti articoli di resia: ma più
            si dice che fu per trarre di loro molta moneta, e per isdegni presi col maestro del
            Tempio e colla magione. Il papa per levarsi d'adosso il re di Francia, per la richesta
            ch'egli avea fatta del condannare papa Bonifazio, come avemo detto dinanzi, o ragione o
            torto che fosse, per piacere al re gli asentì di ciò fare; e partito il re, in uno dì
            nomato per sue lettere, fece prendere tutti i Tempieri per l'universo mondo, e staggire
            tutte le loro chiese e magioni e possessioni, le quali erano quasi innumerabili di
            podere e ricchezze; e tutte quelle del reame di Francia fece occupare il re per la sua
            corte, e a Parigi fece prendere il maestro del Tempio, il quale avea nome fra Giache de'
            signori da Mollai in Borgogna, con LX frieri cavalieri e gentili uomini, opponendo
            contro a·lloro certi articoli di resia, e certi villani peccati contra natura ch'usavano
            tra·lloro; e che alla loro professione giuravano d'atare la magione a diritto e a torto,
            e a uno modo quasi come idolari, e isputavano nella croce, e che quando il loro maestro
            si consegrava era di nascoso e privato, e non si sapea il modo; e opponendo che i loro
            anticessori per tradimento feciono perdere la Terrasanta, e prendere a la Monsura il re
            Luis e' suoi. E sopra ciò fatte dare per lo re certe pruove, gli fece tormentare di
            diversi tormenti perché confessassono; e non si truova che niente volessono di ciò
            confessare né riconoscere. E tegnendoli più tempo in pregione a grande stento, e non
            sappiendo dare fine al loro processo, a la fine di fuori di Parigi da Santo Antonio, e
            parte a San Luis in Francia, in uno grande parco chiuso di legname, LVI de' detti
            Tempieri fece legare ciascuno a uno palo, e cominciare a mettere loro il fuoco da' piè e
            a le gambe a poco a poco, e l'uno innanzi a l'altro amonendogli che quale di loro
            volesse raconoscere l'errore e' peccati loro opposti potesse scampare; e in su questo
            martorio confortati da' loro parenti e amici che riconoscessono, e non si lasciassono
            così vilmente morire e guastare, niuno di loro il volle confessare; e con pianti e grida
            scusandosi com'erano innocenti e fedeli Cristiani, chiamando Cristo e santa Maria e gli
            altri santi, col detto martorio tutti ardendo e consumando finirono loro vita. E
            riserbato il maestro loro, e 'l fratello del Dalfino d'Alvernia, e fra Ugo di Paraldo, e
            un altro de' maggiori de la magione, e istati uficiali e tesorieri del re di Francia,
            furono menati a Pittieri dinanzi al papa, e fuvi il re di Francia, e promesso loro
            grazia se riconoscessono il loro errore e peccato, alcuna cosa si dice ne confessaro; e
            tornati a Parigi, e venuti due legati cardinali per dare la sentenzia e condannare
            l'ordine sotto la detta confessione, e per dare alcuna disciplina al detto maestro e'
            suoi compagni, essendo incontro a Nostra Dama di Parigi in su grandi pergami, e letto il
            processo, il detto maestro del Tempio si levò in piè gridando che fosse udito: e fatto
            silenzio per lo popolo, si disdisse che mai quelle resie e peccati loro opposti
            nonn–erano state vere, e che l'ordine di loro magione era santa e giusta e cattolica, ma
            ch'egli era ben degno di morte, e voleala sofferire in pace, però che per paura e per
            lusinghe del papa e del re, in alcuna parte l'aveano per inganno loro confessate. E
            rotto il sermone e non compiuto di dare sentenzia, si partiro i cardinali e gli altri
            parlati di quello luogo. E avuto consiglio col re, il detto maestro e suoi compagni in
            su l'Isola di Parigi dinanzi a la sala del re per lo modo degli altri loro frieri furono
            messi a martirio, ardendo il maestro a poco a poco, e sempre dicendo che la magione e
            loro religione era cattolica e giusta, accomandandosi a Dio e a santa Maria; e simile
            fece il fratello del Dalfino; fra Ugo di Paraldo e l'altro per paura del martorio
            confessaro e raffermaro quello ch'aveano detto dinanzi dal papa e al re, e scamparo, ma
            poi moriro miseramente. E per molti si disse che furono morti e distrutti a torto e a
            peccato, e per occupare i loro beni, i quali poi per lo papa furono privileggiati, e
            dati a la magione dello Spedale, ma convennegli loro ricogliere e ricomperare dal re di
            Francia e dagli altri prencipi e signori, e con tanta quantità di moneta, che cogli
            'nteressi corsi poi la magione dello Spedale fu ed è più povera che non era prima del
            loro propio, o che Idio il dimostrasse per miracolo. E lo re di Francia e' suoi
            figliuoli ebbono poi molte vergogne e aversitadi, e per questo peccato, e per quello
            della presura di papa Bonifazio, come innanzi si farà menzione. E nota che la notte
            appresso che'l detto maestro e'l compagno furono martorizzati, per frati e altri
            religiosi le loro corpora e ossa come relique sante furono ricolte, e portate via in
            sacri luoghi. In questo modo fu distrutta e messa a niente la ricca e possente magione
            del Tempio di Gerusalem gli anni di Cristo MCCCX. Lasceremo de' fatti di Francia, e
            torneremo a' nostri fatti d'Italia.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Di novitadi e sconfitte che furono in Romagna e in Lombardia.</p>
          </argument>
          <p>Nel detto anno MCCCVII, del mese d'agosto, essendo i Guelfi a l'assedio a Brettinoro,
            la lega de' Ghibellini di Romagna raunati insieme co·lloro amistà sconfissono li Guelfi;
            e furonne tra morti e presi più di MM tra piè e a cavallo. E l'aprile vegnente MCCCVIII
            il popolo de la città di Parma con trattato d'Orlando de' Rossi e de' suoi cacciarono di
            Parma messer Ghiberto da Coreggio, il quale n'era signore; per la qual cosa s'acompagnò
            co' Mantovani e' Veronesi, e imparentossi co' signori della Scala; e del mese di giugno
            vegnente il detto messer Ghiberto venne verso Parma co la forza di messere Cane della
            Scala, e con quella de' Mantovani e Parmigiani. I Parmigiani uscendo contro a·lloro
            furono sconfitti, e 'l detto messer Ghiberto tornò in Parma e funne signore, e caccionne
            i Rossi e' suoi nemici, e fece mozzare la testa a XXVIIII popolani, i quali erano stati
            caporali a la sua cacciata.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Come fue morto il re Alberto de la Magna.</p>
          </argument>
          <p>Nel detto anno MCCCVIII, in calen di maggio, lo re Alberto d'Alamagna, che s'attendea
            d'essere imperadore, fu morto a ghiado da uno suo nipote a tradigione a uno valicare
            d'uno fiume scendendo de la nave, per cagione che 'l detto re Alberto gli occupava il
            retaggio de la parte sua del ducato d'Osteric. Lasceremo alquanto delle cose de'
            forestieri, e torneremo a raccontare de le novitadi che ne' detti tempi furono nella
            nostra città di Firenze.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">Come una podestà di Firenze si fuggì col suggello dell'Ercore del
              Comune.</p>
          </argument>
          <p>Nel detto anno MCCCVIII, essendo podestà di Firenze uno messer Carlo d'Amelia fratello
            del primo esecutore degli ordini della giustizia, avendo egli e sua famiglia fatte in
            Firenze molte baratterie, e guadagnerie, e pessime opere, e già di ciò molto scoperto,
            temendosi al suo sindicato esser condannato e ratenuto, la notte di santo Giovanni del
            mese di giugno furtivamente si fuggì con sua privata famiglia, onde fu condannato per
            baratteria. E per riavere pace e danari dal Comune sì ne portò seco il suggello del
            Comune, dov'era intagliata l'imagine dell'Ercore, e tennelo più tempo, istimandosi che
            'l Comune il traesse di bando, e ricomperasselo molta moneta: onde il Comune il mise in
            abandono operando altro suggello e notificandolo in tutte parti, sì che non fosse data
            fede a quello suggello. A la fine il suo fratello gliele tolse, e rimandollo in Firenze,
            e d'allora innanzi s'ordinò che né podestà né priori tenessono suggello di Comune, ma
            fecionne cancelliere e guardiano i frati conversi di Settimo, che stanno nella camera
            dell'arme del palagio de' priori.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come fu morto il nobile e grande cittadino di Firenze messer Corso de'
              Donati.</p>
          </argument>
          <p>Nel detto anno MCCCVIII, essendo nella città di Firenze cresciuto scandolo tra' nobili
            e potenti e popolani di parte nera che guidavano la città per invidia di stato e di
            signoria, come si cominciò al tempo del romore della ragione, come addietro facemo
            memoria; questo invidioso portato convenne che partorisse dolorosa fine, che per le
            peccata della superbia, e invidia, e avarizia, e altri che regnavano tra·lloro erano
            partiti in setta; e dell'una era capo messer Corso de' Donati con séguito d'alquanti
            nobili e di certi popolani, e intra gli altri quegli della casa di Bordoni, e dell'altra
            erano capo messer Rosso della Tosa, messere Pazzino de' Pazzi, e messer Geri Spini, e
            messer Betto Brunelleschi co' loro consorti, e con quegli de' Cavicciuli, e di più altri
            casati grandi e popolani, e la maggiore parte de la buona gente della cittade, i quali
            aveano gli ufici e 'l governamento de la terra e del popolo. Messer Corso e' suoi
            seguagi parendo loro esser male trattati degli onori e ofici a·lloro guisa, parendogli
            essere più degni, però ch'erano stati i principali ricoveratori dello stato de' Neri e
            cacciatori della parte bianca; ma per l'altra parte si disse che messer Corso volea
            essere signore della cittade e non compagnone; quale che si fosse il vero o la cagione,
            i detti, e quegli che reggeano il popolo, l'aveano in odio e a grande sospetto, dapoi
            s'era imparentato con Uguiccione della Faggiuola, Ghibellino e nimico de' Fiorentini; e
            ancora il temeano per lo suo grande animo e podere e séguito, dubitando di lui che non
            togliesse loro lo stato e cacciasse de la terra, e massimamente perché trovarono che 'l
            detto messere Corso avea fatta lega e giura col detto Uguiccione da la Faggiuola suo
            suocero, e mandato per lui e per suo aiuto. Per la qual cosa, e per grande gelosia,
            subitamente si levò la cittade a romore, e sonarono i priori le campane a martello, e fu
            ad arme il popolo e' grandi a piè e a cavallo, e le masnade de' Catalani col maliscalco
            del re, ch'era a posta di coloro che guidavano la terra. E subitamente, com'era ordinato
            per gli sopradetti caporali, fu data una inquisizione overo accusa a la podestà, ch'era
            messer Piero de la Branca d'Agobbio, incontro al detto messer Corso, opponendogli come
            dovea e volea tradire il popolo, e sommettere lo stato della cittade, faccendo venire
            Uguiccione da Faggiuola co' Ghibellini e nimici del Comune. E la richesta gli fu fatta,
            e poi il bando, e poi la condannagione: in meno d'una ora, sanza dargli più termine al
            processo, messer Corso fu condannato come rubello e traditore del suo Comune, e
            ancontanente mosso da casa i priori il gonfalone della giustizia con podestà, capitano,
            e esecutore, co·lloro famiglie e co' gonfaloni de le compagnie, col popolo armato e le
            masnade a cavalio a grido di popolo per venire a le case dove abitava messer Corso da
            San Piero Maggiore per fare l'esecuzione. Messer Corso sentendo la persecuzione che gli
            era mossa e chi disse per esser forte a fornire il suo proponimento, attendendo
            Uguiccione de la Faggiuola con grande gente, che già n'era giunta a Remole – sì s'era
            aserragliato nel borgo di San Piero Maggiore a piè de le torri del Cicino, e in
            Torcicoda, e a la bocca che va verso le Stinche, e a la via di San Brocolo con forti
            isbarre, e con genti assai suoi consorti e amici armati, e con balestra, i quali erano
            rinchiusi nel serraglio al suo servigio. Il popolo cominciò a combattere i detti
            serragli da più parti, e messer Corso e' suoi a difendere francamente: e duròe la
            battaglia gran parte del dì, e fue a tanto, che con tutto il podere del popolo, se
            i·rinfrescamento de la gente d'Uguiccione, e gli altri amici di contado invitati per
            messer Corso gli fossono giunti a tempo, il popolo di Firenze avea quello giorno assai
            a·ffare; ché, perché fossono assai, erano male in ordine e non molto inn–accordo, però
            ch'a parte di loro non piacea. Ma sentendo la gente d'Uguiccione come messer Corso era
            assalito dal popolo, si tornaro adietro, e' cittadini ch'erano nel serraglio si
            cominciarono a partire, onde rimase molto sottile di genti, e certi del popolo ruppono
            il muro del giardino di contro alle Stinche, e entrarono dentro con grande gente d'arme.
            E veggendo ciò messer Corso e' suoi, e che 'l soccorso d'Uguiccione e degli altri suoi
            amici gli era tardato e fallito, sì abandonò le case, e fuggìsi fuori de la terra, le
            quali case dal popolo incontanente furono rubate e disfatte, e messer Corso e' suoi
            perseguiti per alquanti cittadini a cavallo e Catalani mandati in pruova che 'l
            pigliassono. E per Boccaccio Cavicciuli fu giunto Gherardo Bordoni in sull'Africo, e
            morto, e tagliatagli la mano, e recata nel corso degli Adimari, e confitta a l'uscio di
            messer Tedici degli Adimari suo consorto, per nimistade avuta tra·lloro. Messer Corso
            tutto solo andandosene, fue giunto e preso sopra a Rovezzano da certi Catalani a
            cavallo, e menandolne preso a Firenze, come fue di costa a San Salvi, pregando quegli
            che'l menavano, e promettendo loro molta moneta se lo scampassono, i detti volendolo
            pure menare a Firenze, sì com'era loro imposto da' signori, messer Corso per paura di
            venire a le mani de' suoi nemici e a essere giustiziato dal popolo, essendo compreso
            forte di gotte ne le mani e ne' piedi, si lasciò cadere da cavallo. I detti Catalani
            veggendolo in terra, l'uno di loro gli diede d'una lancia per la gola d'uno colpo
            mortale, e lasciarollo per morto: i monaci del detto monistero il ne portaro ne la
            badia, e chi disse che inanzi che morisse si rimise ne le mani di loro in luogo di
            penitenzia, e chi disse che il trovar morto; e l'altra mattina fu soppellito in San
            Salvi con piccolo onore e poca gente, per tema del Comune. Questo messer Corso Donati
            fue de' più savi, e valente cavaliere, e il più bello parlatore, e 'l meglio pratico, e
            di maggiore nominanza, e di grande ardire e imprese ch'al suo tempo fosse in Italia, e
            bello cavaliere di sua persona e grazioso, ma molto fu mondano, e di suo tempo fatte in
            Firenze molte congiurazioni e scandali per avere stato e signoria; e però avemo fatto de
            la sua fine sì lungo trattato, però che fu grande novità a la nostra cittade, e seguirne
            molte cose appresso per la sua morte, come per gl'intendenti si potrà comprendere, acciò
            che sia assempro a quegli che sono a venire.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Come arse la chiesa di Laterano di Roma.</p>
          </argument>
          <p>Nel detto anno MCCCVIII, del mese di giugno, s'apprese il fuoco ne' palagi papali di
            Santo Giovanni Laterano di Roma, e arsono tutte le case de' calonaci, e tutta la chiesa
            e circuito, e non vi rimase ad ardere se non la piccola cappelletta in volte di <foreign lang="lat">Sancto Sanctorum</foreign>, ove si dice ch'è la testa di santo Piero e
            quella di santo Paolo, e molte relique di santi: e ciò fu con grandissimo dammaggio di
            tesoro e d'arnesi, sanza lo 'nfinito danno della chiesa e palazzi e case. Poi
            sappiendolo papa Chimento, l'anno appresso, vi mandò suoi uficiali con grande quantità
            di moneta, e la detta chiesa fece ristorare, e rifare più bella e più ricca che non era
            prima, e simile i palazzi papali e le case de' calonaci, e penarsi a·ffare parecchi
            anni, e costarono molto tesoro a la Chiesa.</p>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come i grandi di Samminiato disfeciono ii loro popolo.</p>
          </argument>
          <p>Nel detto anno MCCCVIII, del mese d'agosto, i grandi di Samminiato del Tedesco, come
            sono Malpigli e Mangiadori, per soperchi ricevuti dal popolo di Samminiato, overo perché
            'l popolo gli tenea corti, per modo che non poteano signoreggiare la terra a·lloro
            senno, sì s'accordaro insieme e feciono venire loro amistà di fuori, e con armata mano
            combattero col popolo e sconfissongli, e molti n'uccisono e presono, e a certi caporali
            feciono tagliare la testa, e tutti i loro ordini arsono, e la campana del popolo feciono
            sotterrare, e tennero poi il popolo in grande servaggio infino che le dette due case non
            ebbono discordia tra·lloro.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come i Tarlati furono cacciati d'Arezzo, e rimessivi i Guelfi.</p>
          </argument>
          <p>Nel detto anno MCCCVIII, del mese di gennaio, il popolo d'Arezzo con aiuto e favore
            d'Uguiccione da Faggiuola che badava d'esserne signore cacciarono de la cittade i
            signori di Pietramala, detti Tarlati, per soperchi e oltraggi che faceano a' cittadini;
            e poco appresso vi rimisono la parte guelfa, che quegli di Pietramala n'aveano tenuti
            fuori per XXI anni; e quegli che signoreggiavano la cittade, ch'erano mischiati Guelfi e
            Ghibellini, si faceano chiamare la parte Verde; e mandarono loro ambasciadori
            a·fFirenze, e feciono pace co' Fiorentini, come i Fiorentini la seppono divisare; ma
            poco tempo durò questo stato in Arezzo, ché vi tornarono i Tarlati.</p>
        </div2>
        <div2 type="capitolo">
          <head>C</head>
          <argument>
            <p rend="italic">Come gli Ubaldini tornarono a ubidienza del Comune di Firenze.</p>
          </argument>
          <p>In questo medesimo tempo i signori Ubaldini s'accordarono co' Fiorentini, e vennero in
            Firenze a·ffare reverenza e le comandamenta del Comune, e sodaro la cittadinanza di
            tenere il passaggio de l'alpi sicuro per idonei mallevadori. E 'l Comune di Firenze
            dimise e perdonò loro ogni misfatto, e accettogli per cittadini e distrittuali, loro, e'
            loro fedeli e terre, e che in ogni atto e fazioni dovessono fare al Comune come
            distrittuali e cittadini.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Per che modo fue eletto imperadore di Roma Arrigo conte di
            Luzzimborgo.</p>
          </argument>
          <p>Nel detto anno MCCCVIII, essendo morto lo re Alberto de la Magna, come dicemmo
            addietro, per la cui morte vacava lo 'mperio, e i lettori de la Magna erano in grande
            discordia tra·lloro di fare la lezione, lo re di Francia, sentendo la detta vacazione,
            sì·ssi pensò che gli verrebbe fornito il suo intendimento con poca fatica per la sesta
            promessa che gli avea fatta papa Chimento segretamente, quando gli promise di farlo fare
            papa, come adietro facemmo menzione; e raunò suo segreto consiglio con messer Carlo di
            Valos suo fratello, e quivi scoperse il suo intendimento, e i·lungo disiderio ch'egli
            avea avuto di fare eleggere a la Chiesa di Roma a re de' Romani messer Carlo di Valos, e
            eziandio vivendo Alberto re de la Magna, co la sua forza e podere e dispendio, e col
            podere del papa e de la Chiesa: ch'altre volte per antico avea rimossa la lezione de'
            Greci ne' Franceschi, e de' Franceschi negli Italiani, e degl'Italiani negli Alamanni,
            ora maggiormente ci dee venire fatto, dapoi che vaca lo 'mperio, e massimamente per la
            detta promessa e saramento che gli avea fatta papa Clemento, quando il fece fare papa. E
            scoperse tutto il segreto contratto co·llui, e fatto ciò, domandò il loro consiglio e
            fece giurare credenza. A questa impresa fue lo re confortato per tutti gli suoi
            consiglieri, e che in ciò s'aoperasse tutto il podere de la corona e di suo reame, sì
            che venisse fatto, sì per l'onore di messer Carlo di Valos che n'era degno, e perché
            l'onore e dignità dello 'mperio tornasse a' Franceschi, sì come fu per antico lungo
            tempo per gli loro anticessori, Carlo Magno e gli suoi successori. Inteso per lo re e
            per messer Carlo il conforto e buon volere del suo consiglio, sì furono molto allegri, e
            ordinaro che sanza indugio lo re e messer Carlo con grande forza di baroni e cavalieri
            d'arme andassono a Vignone al papa innanzi che gli Alamanni facessono altra lezione,
            mostrando e dando boce che la sua andata fosse per la richesta fatta contra la memoria
            di papa Bonifazio; e che quando il re fosse a corte, richiedesse al papa la sesta
            segreta promessa, cioè d'eleggere e confermare imperadore di Roma messer Carlo di Valos,
            e trovassesi sì forte di sua gente, che nullo cardinale né altri, né eziandio il papa,
            non l'ardisse a rifusare. E ciò ordinato, sì comandò a' baroni e cavalieri che
            s'aparecchiassono d'arme e di cavagli a fare compagnia al re per andare a la corte a
            Vignone, e quegli del siniscalco di Proenza fossono apparecchiati, e doveano essere in
            numero di più di VI<hi rend="sup">M</hi> cavalieri d'arme. Ma come piacque a Dio, per
            non volere che la Chiesa di Roma fosse al tutto sottoposta a la casa di Francia, questo
            apparecchiamento del re e il suo intendimento fu fatto segretamente assentire al papa
            per uno del segreto consiglio del re di Francia. Il papa temendo della venuta del re con
            tanta forza, e ricordandosi della sua promessa fatta, riconoscendo ch'era molto
            contraria a la libertà della Chiesa, sì ebbe segreto consiglio solamente con messer
            d'Ostia cardinale da Prato, che già aveano preso isdegno col re di Francia per le
            disordinate richeste, e perché se la Chiesa avesse condannata la memoria di papa
            Bonifazio, ciò ch'avea fatto era casso e annullato, e 'l cardinale di Prato fue per
            Bonifazio fatto cardinale con certi altri, come detto avemo in altra parte. Il detto
            cardinale udendo quello che sentia il papa della 'ntenzione e della venuta del re di
            Francia, sì disse: «Padre santo, qui nonn–ha che uno remedio, cioè che innanzi ti faccia
            la richesta il re, per te s'ordini co' prencipi de la Magna segretamente e con istudio
            ch'eglino facciano lezione d'imperio». Al papa piacque il consiglio, ma disse: «Cui
            volemo per imperadore?». Allora il cardinale molto antiveduto, non tanto solamente per
            la libertà della Chiesa, quanto a sua propietà e di sua parte ghibellina rilevare in
            Italia, disse: «Io sento che 'l conte di Luzzimborgo è oggi il migliore uomo de la
            Magna, e il più leale e il più franco, e più cattolico, e non mi dubito, se viene per te
            a questa dignità, ch'egli non sia fedele e obbediente a te e a santa Chiesa, e uomo da
            venire a grandissime cose». Al papa piacque per la buona fama che sentia di lui; disse:
            «Questa lezione come si può fornire per noi segretamente, mandando lettere con nostra
            bolla, che nol senta il collegio de' nostri frati cardinali?». Rispuose il cardinale:
            «Fa' a·llui e a' lettori tue lettere col piccolo e segreto suggello, e io scriverò loro
            per mie lettere più a pieno il tuo intendimento, e manderolle per mio famigliare»; e
            così fu fatto. E come piacque a·dDio, giunti i messaggi ne la Magna e presentate le
            lettere, in otto dì i prencipi de la Magna furono congregati a Midelborgo, e ivi sanza
            niuno discordante elessero a re de Romani Arrigo conte di Luzzimborgo; e ciò fu per la
            industria e studio del detto cardinale, che scrisse a' prencipi infra l'altre parole:
            «Fate d'essere in accordo del tale, e sanza indugio, se non, io sento che la lezione e
            la signoria dello 'mperio tornerà a' Franceschi». Fatto ciò, la lezione fu pubblicata in
            Francia e in corte di papa incontanente; non sappiendo il modo il re di Francia, che
            facea l'apparecchiamento per andare a corte, si tenne ingannato, e mai non fu poi amico
            del detto papa.</p>
        </div2>
        <div2 type="capitolo">
          <head>CII</head>
          <argument>
            <p rend="italic">Come Arrigo imperadore fue confermato dal papa.</p>
          </argument>
          <p>Nel detto anno, essendo fatta la lezione d'Arrigo di Luzzimborgo a re de' Romani, sì
            mandò a Vignone a corte a papa Clemento per la sua confermazione il conte di Savoia suo
            cognato e messer Guido di Namurro fratello del conte di Fiandra suo cugino, i quali dal
            papa e da' cardinali onorevolemente furono ricevuti, e del mese d'aprile MCCCVIIII, per
            lo papa il detto Arrigo fue confermato a imperadore, e ordinato che 'l cardinale dal
            Fiesco e 'l cardinale di Prato fossono legati in Italia e in sua compagnia quando
            venisse di qua da' monti, comandando da parte de la Chiesa che da tutti fosse ubbidito.
            Incontanente che' suo' ambasciadori furono tornati co la confermagione del papa, se
            n'andò ad Asia la Cappella in Alamagna con tutta la baronia e prelati d'Alamagna, e fuvi
            il duca di Brabante, e 'l conte di Fiandra, e 'l conte d'Analdo, e più baroni di
            Francia, e ad Asia per l'arcivescovo di Cologna onorevolemente e sanza nullo contasto fu
            de la prima corona coronato il dì de la Epifania MCCCVIII a re de' Romani.</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Come i Viniziani presono la città di Ferrara e poi la perdero.</p>
          </argument>
          <p>Nel detto anno MCCCVIII, a dì X di gennaio, i Viniziani presono per forza di loro
            navilio la città di Ferrara, la quale era de la Chiesa di Roma, e cacciarne messer
            Francesco da Esti; per la qual cosa dal sopradetto papa furono scomunicati, e contra
            loro fatto gran processo, e a chi desse aiuto a la Chiesa fu fatta grande indulgenza per
            due legati del papa che vennero in Lombardia, i quali coll'aiuto de' Bolognesi e della
            lega di Lombardia de la parte della Chiesa racquistarono Ferrara, salvo il Castello
            Tedaldo ch'era in capo della terra, molto forte e grande, che rimase a' Viniziani; e in
            quello mese i Viniziani furono sconfitti a Francolino, ch'erano venuti per assediare
            Ferrara, per la gente della Chiesa.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come il maestro dello Spedale prese l'isola di Rodi.</p>
          </argument>
          <p>Nell'anno MCCCVIII, del mese di febbraio, i frieri dello Spedale ebbono grandi
            privilegi dal detto papa Chimento di grandi perdonanze a chi facesse loro aiuto al
            conquisto d'oltremare, e per Italia andarono predicando, e raunarono moneta assai, e poi
            la state vegnente il loro maestro da Napoli fece suo passaggio, e presono l'isola di
            Rodi in Turchia con grande danno de' Saracini e de' Greci.</p>
        </div2>
        <div2 type="capitolo">
          <head>CV</head>
          <argument>
            <p rend="italic">Come il re d'Araona s'apparecchiò di venire in Sardigna.</p>
          </argument>
          <p>Nel detto anno e mese, apparecchiandosi il re d'Araona di venire a prendere Sardigna, e
            avea richesti i Fiorentini e' Lucchesi e la taglia di Toscana di fare compagnia co·lloro
            a guerreggiare i Pisani, i detti Pisani gli mandarono loro ambasciadori in tre galee con
            molta moneta, onde il detto re si rimase de la detta impresa.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Come i Guelfi furono cacciati di Prato, e poi lo racquistarono.</p>
          </argument>
          <p>Nell'anno MCCCVIIII, a dì VI d'aprile, i Bianchi e' Ghibellini di Prato ne cacciarono
            fuori i Guelfi e' Neri; il seguente dì fu per loro ricoverato coll'aiuto de' Fiorentini
            e de' Pistolesi, e per gli Fiorentini vi fu messa la signoria.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come i Tarlati tornarono inn–Arezzo e cacciarne i Guelfi.</p>
          </argument>
          <p>Nel detto anno, a dì XXIIII del mese d'aprile, i Tarlati d'Arezzo co·lloro parte
            ghibellina tornarono in Arezzo, e cacciarne fuori i Guelfi e' Verdi, e uccisonne assai,
            e ruppono la pace ch'aveano co' Fiorentini.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Quando morì ii re Carlo secondo.</p>
          </argument>
          <p>Nel detto anno, il dì di Pentecosta, a dì III di maggio, morì il re Carlo secondo, il
            quale fu uno de' larghi e graziosi signori ch'al suo tempo vivesse, e nel suo regno fu
            chiamato il secondo Allessandro per la cortesia; ma per altre virtù fu di poco valore, e
            magagnato in sua vecchiezza disordinatamente in vizio carnale, e d'usare pulcelle,
            iscusandosi per certa malattia ch'avea di venire misello; e lui morto, a Napoli fu
            soppellito a grande onore.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">De' segni ch'aparirono in aria.</p>
          </argument>
          <p>Nel detto anno MCCCVIIII, a dì X di maggio, di notte, quasi al primo sonno, apparve in
            aria uno grandissimo fuoco, grande in quantità d'una grande galea, correndo da la parte
            d'aquilone verso il meriggio con grande chiarore, sì che quasi per tutta Italia fu
            veduto, e fu tenuto a grande maraviglia; e per gli più si disse che fu segno de la
            venuta dello 'mperadore.</p>
        </div2>
        <div2 type="capitolo">
          <head>CX</head>
          <argument>
            <p rend="italic">Come i Fiorentini ricominciarono guerra ad Arezzo.</p>
          </argument>
          <p>Nel detto anno, dì XXIII di maggio, cavalcarono i Fiorentini CC cavallate e certi
            pedoni, e la masnada de' Catalani col maliscalco del duca al Monte San Savino, che si
            tenea per gli Fiorentini, e di là andaro in sul contado d'Arezzo ardendo e guastando, e
            furono infino a le porte d'Arezzo, e feciono dannaggio assai. Poi a dì VIII di giugno si
            tornarono in Firenze sani e salvi.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come i Lucchesi vollono disfare Pistoia, e' Fiorentini furono
              contradianti.</p>
          </argument>
          <p>Nel detto anno, in calen di giugno, i Lucchesi vennero a Serravalle, popolo e
            cavalieri, innanimati di disfare Pistoia al tutto, o almeno la loro metade; la qual cosa
            a' Fiorentini non piacque, parendo loro spietata e crudel cosa. Diedono parola a'
            Pistolesi che si difendessono, e a chi di Firenze gli volesse aiutare, sì che coll'aiuto
            di messer Lippo Vergellesi, che tenea il castello de la Sambuca, essendo i Lucchesi già
            a Pontelungo, gli ripararo con danno e vergogna di loro. Per la qual cosa i Fiorentini
            aconsentiro a' Pistolesi che rifermassono la terra; i quali in due dì rimondarono i
            fossi e rifeciono gli steccati con bertesche intorno a la città, e a·cciò furono uomini,
            e donne, e preti, e fanciulli, che fu tenuto gran cosa. La quale benignità e pietà de'
            Fiorentini tornò loro poi per più volte molto contradia, con grandi pericoli e spendii
            de' Fiorentini, sì come innanzi per gli tempi si farà menzione, e più volte poi fu più
            commendata la furia de' Lucchesi, che la piatà e astinenza de' Fiorentini.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come il re Ruberto fu coronato del regno di Cicilia e di Puglia.</p>
          </argument>
          <p>Anno MCCCVIIII, del mese di giugno, il duca Ruberto, allora primogenito del re Carlo,
            andò per mare da Napoli in Proenza a la corte con grande navilio di galee e grande
            compagnia, e fue coronato a re di Cicilia e di Puglia da papa Clemento il dì di santa
            Maria di settembre del detto anno, e aquetato di tutto il presto che la Chiesa avea
            fatto al padre e a l'avolo per la guerra di Cicilia, il quale si dice ch'erano più di
            CCC migliaia d'once d'oro. Nel detto mese e anno i Guelfi furono cacciati d'Amelia per
            la forza de' Colonnesi.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come gli Ancontani furono sconfitti dal conte Fedrigo.</p>
          </argument>
          <p>Nel detto anno e mese di giugno il conte Fedrigo da Montefeltro con quegli da Iegi, e
            d'Osimo, ed altri Marchigiani ghibellini sconfissono gl'Ancontani ch'erano a oste sopra
            il contado di Iegi: furonne tra presi e morti, tra di cavallo e di piè, più di V<hi rend="sup">M</hi>.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">Come messer Ubizzino Spinoli fu cacciato di Genova e sconfitto.</p>
          </argument>
          <p>Nel detto anno MCCCVIIII, dì XI di giugno, essendo messer Ubizzino Spinoli signore di
            Genova, e cacciatine più tempo dinanzi i Guelfi, e poi gli Ori e loro séguito, e gli
            Spinoli suoi consorti da basso, e la terra tenea quasi a guisa di tiranno, i detti
            usciti, così i Guelfi come i Ghibellini, fatta lega e compagnia vennero co·lloro isforzo
            di gente a cavallo e a piè assai infino in Ponzevera per rientrare in Genova. Il detto
            messer Ubizzino con suo isforzo di gente a cavallo e popolo di Genova a piè si fece a lo
            'ncontro, gli usciti vigorosamente assalendo il popolo di Genova, il quale era partito,
            e male seguiro messer Ubizzino, ma si misono in fugga, onde fu sconfitto con piccola
            mortalità di gente: si fuggì in Serravalle co' suoi seguagi. Gli Ori, e' Grimaldi, e gli
            altri usciti si rientrato in Genova sanza fare altra novità, se non che feciono disfare
            il castello di Luccoli ch'era in Genova, del detto messer Ubizzino.</p>
        </div2>
        <div2 type="capitolo">
          <head>CXV</head>
          <argument>
            <p rend="italic">Come i Viniziani furono sconfitti a Ferrara.</p>
          </argument>
          <p>Nel detto anno, a l'uscita di luglio, i Fiorentini mandarono cavalieri e pedoni in
            servigio de la Chiesa al cardinale Pelagrù nipote e legato del papa, il quale era al
            soccorso di Ferrara, che v'erano i Viniziani per comune ad oste per terra e per acqua,
            onde il detto legato ebbe a grande grado da' Fiorentini, ch'erano interdetti da la
            Chiesa, e però non lasciaro il servigio. Poi il settembre vegnente la gente del legato
            co' Fiorentini e Bolognesi combattero co' Viniziani e sconfissongli a dì XXVII d'agosto
            prossimo, onde rimasono tra morti e presi e anegati in Po de' Viniziani più di VI<hi rend="sup">M</hi> uomini, e perdero al tutto Ferrara e 'l Castello Tedaldo. Poi l'anno
            appresso tornando il detto legato in Toscana, venne in Firenze, e per li Fiorentini gli
            fu fatto grande onore, e presentargli II<hi rend="sup">M</hi> fiorini d'oro, e 'l
            carroccio gli andò incontro con grande processione; per la qual cosa e servigio fatto il
            detto legato assolvette i Fiorentini de la 'nterdizione e scomunica, e riconciliogli
            colla Chiesa della discordia dove gli aveva messi messer Nepoleone, come adietro si fece
            menzione, e rendé l'oficio a' Fiorentini a dì XXVI di settembre, anno detto.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">De la guerra de' Volterrani e que' di San Gimignano.</p>
          </argument>
          <p>Nel detto anno MCCCVIIII, del mese d'agosto, si cominciò grande guerra tra' Volterrani
            e que' di San Gimignano per quistione di loro confini; e ciascuno fece suo isforzo di
            più di VII<hi rend="sup">C</hi> cavalieri per parte, e durò la guerra più mesi con
            grande spendio e dammaggio dell'una parte e dell'altra, d'arsioni e di guasto e di più
            avisamenti. I Fiorentini e' Sanesi assai si travagliaro d'aconciargli insieme; quando
            volea l'uno non volea l'altro, che si tenea soverchiato. A la fine i Fiorentini vi
            cavalcaro con grande isforzo, dicendo d'esser contra la parte che non volesse l'acordo.
            Quegli dibattuti di spese e della guerra, si rimisono ne' Fiorentini; e per gli
            Fiorentini fue giudicata e terminata la quistione, e messi i termini a' confini, e
            ciascuno a' suoi termini fece una fortezza, e fu fatta la pace. E nel detto mese
            d'agosto, scurò tutta la luna; e po' l'ultimo dì di gennaio scurò gran parte del sole, e
            'l febbraio seguente ancora scurò la luna. Nel detto anno fu grande dovizia di pane e
            vino: valse lo staio del grano in Firenze soldi VIII, e 'l cogno del mosto in certe
            parti meno di soldi XL.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come gli Orsini di Roma furono sconfitti da' Colonnesi.</p>
          </argument>
          <p>Nel detto anno, del mese d'ottobre, si riscontraro certi degli Orsini e di Colonnesi e
            di loro seguaci, in quantità di CCCC a cavallo, fuori di Roma, e combatterono insieme,
            e' Colonnesi furono vincitori, e fuvi morto il conte dell'Anguillara, e presi VI degli
            Orsini, e messer Riccardo de la Rota degli Anibaldeschi ch'era in loro compagnia.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Come gente d'Arezzo furono sconfitti dal maliscalco de' Fiorentini.</p>
          </argument>
          <p>Nel detto anno, di febbraio, il re Ruberto mandò in Firenze sua bandiera al suo
            maliscalco ch'era in Firenze con CCC cavalieri catalani, che in prima che fosse coronato
            a re, il suo detto maliscalco portava pure pennone della sopransegna del duca. Il detto
            maliscalco per provare la bandiera e per andare in servigio di que' de la Città di
            Castello, i quali aveano richesti i Fiorentini d'aiuto contra gli Aretini, con sua gente
            a cavallo e a piè, con III de' maggiori di Firenze per sesto, e con certi pedoni eletti,
            si partiro di Firenze martidì a dì X di febbraio, e furono intorno di CCCL cavalieri e
              VI<hi rend="sup">C</hi> pedoni. Feciono la via di Valdarno e poi per Vallelunga a
            l'olmo d'Arezzo, guastando per lo contado d'Arezzo. Gli Aretini, popolo e cavalieri, e
            usciti di Firenze, con Uguiccione da Faggiuola loro capitano sotto Cortona si pararono
            loro dinanzi credendogli avere sorpresi, gli assaliro per loro feditori, i quali dal
            detto maliscalco e Fiorentini furono rotti, e Uguiccione col popolo si fuggì ad Arezzo
            inn–isconfitta, e rimansovi morti Vanni de' Tarlati, e Cione de' Gherardini, e uno de'
            Pazzi di Valdarno con più altri, e tre di loro bandiere ne vennero co' pregioni a
            Firenze. Con tutta la vittoria, fue tenuta folle andata, perché si misono in forte passo
            e ne la forza de' nimici.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Come i Fiorentini feciono oste ad Arezzo.</p>
          </argument>
          <p>Nell'anno MCCCX, dì VIII di giugno, i Fiorentini co·lloro amistà in quantità di II<hi rend="sup">M</hi> cavalieri e popolo a piè grandissimo si partirono di Firenze per
            andare ad oste ad Arezzo. Prima si partissono vennono lettere e messi da Arrigo
            imperadore, comandando a' Fiorentini che l'oste non andasse sopra Arezzo, con ciò sia
            cosa ch'ell'era sua terra, e ch'egli intendea di pacificargli insieme a la sua venuta in
            Italia. Per la qual cosa in Firenze n'ebbe quistione, che chi volea e chi non volea che
            l'oste v'andasse. A la fine il popolo pur vinse ch'ell'andasse, e andò infino al
            vescovado vecchio d'Arezzo; e quivi si fermò il campo guastando intorno la terra; e più
            battaglie si diedono a la terra; e gran parte degli steccati da quella parte per gli
            Fiorentini s'abattero; e dissesi per molti che la terra s'arebbe avuta per forza, però
            che gli Aretini erano in fiebole stato, se non che certi grandi di Firenze per nudrire
            la guerra e moneta che n'ebbono — se 'l vero fu — non l'assentirono. A la fine si partì
            l'oste, e lasciaro uno battifolle molto forte presso ad Arezzo a due miglia al poggio
            ch'è sopra l'olmo, fornito di genti cogli usciti d'Arezzo, il quale fece loro molta
            guerra; e' Fiorentini tornarono in Firenze sani e salvi dì XXV di luglio, anno
          detto.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">Come gli ambasciadori d'Arrigo re de' Romani vennero in Firenze.</p>
          </argument>
          <p>Nel detto anno, dì III di luglio, vennero in Firenze messer Luis di Savoia eletto
            sanatore di Roma con II prelati cherici d'Alamagna e messer Simone Filippi da Pistoia,
            ambasciadori dello 'mperadore, richeggendo il Comune di Firenze che s'aparecchiassono di
            fargli onore a la sua coronazione, e che gli mandassero loro ambasciadori a Losanna; e
            richiesono e comandaro che l'oste ch'era ad Arezzo si dovesse partire. Fu per gli
            Fiorentini fatto un grande e bello consiglio, ove saviamente spuosero loro ambasciata.
            Risponditore fu fatto per lo Comune messer Betto Bruneleschi, il quale prima rispuose
            con parole superbe e disoneste, onde da' savi fu biasimato; poi per messer Ugolino
            Tornaquinci saviamente risposto, e cortesemente. Contenti si partiro a dì XII di luglio,
            e andarono nell'oste de' Fiorentini ad Arezzo, e feciono il somigliante comandamento si
            partisse l'oste; la quale non si partì per ciò. Rimasersi in Arezzo i detti ambasciadori
            assai indegnati contro a' Fiorentini.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Di miracolosa gente che s'andarono battendo in Italia.</p>
          </argument>
          <p>Nel detto anno apparì grande maraviglia, che si cominciò in Piemonte, e venne per
            Lombardia e per la riviera di Genova, e poi per Toscana, e poi quasi per tutta Italia,
            che molta gente minuta, uomini e femmine e fanciulli sanza numero, lasciavano i loro
            mestieri e bisogne, e colle croci innanzi s'andavano battendo di luogo in luogo,
            gridando misericordia, e faccendo fare l'uno a l'altro molte paci, tornando più genti a
            penitenzia. I Fiorentini e più altre città non gli lasciarono entrare in loro terre, ma
            gli scacciavano dicendo ch'era male segnale nella terra ove intrassero. E nel detto
            tempo, a di XII di maggio, il re di Francia fece a Parigi ardere il maestro del Tempio
            con LIIII suoi frieri de' maggiori de la magione, opponendo loro resia; ma i più dissono
            che fu loro fatto torto per occupare le loro possesioni, e a la loro morte
            riconoscendosi e confessandosi buoni Cristiani.</p>
        </div2>
      </div1>
      <div1 type="libro">
        <head>LIBRO DECIMO</head>
        <argument>
          <p rend="italic">Qui comincia il libro X: come Arrigo conte di Luzzimborgo fu fatto
            imperadore.</p>
        </argument>
        <div2 type="capitolo">
          <head>I</head>
          <p>Arrigo conte di Luzzimborgo imperiò anni IIII, mesi VII e dì XVIII, da la prima corona
            infino a la sua fine. Questi fue savio e giusto e grazioso, prode e sicuro in arme,
            onesto e cattolico; e di piccolo stato che fosse per suo lignaggio, fue di magnanimo
            cuore, temuto e ridottato; e se fosse vivuto più lungamente avrebbe fatte grandissime
            cose. Questi fu eletto a imperadore per lo modo scritto addietro, e incontanente ch'ebbe
            la confermazione dal papa si fece coronare in Alamagna a re; e poi tutte le discordie
            de' baroni de la Magna pacificò, con sollecito intendimento di venire a Roma per la
            corona imperiale, e per pacificare Italia de le diverse discordie e guerre che v'erano,
            e poi di seguire il passaggio oltremare in racquistare la Terrasanta, se Dio
            gliel'avesse conceduto. Questi stando in Alamagna per pacificare i baroni, e fornirsi di
            moneta e di gente per passare i monti, Vincislao re di Boemmia morì, del quale non
            rimase nulla reda maschio, se non due figliuole; l'una già moglie del dogio di
            Chiarentana, l'altra per consiglio de' suoi baroni diè per moglie a Giovanni suo
            figliuolo, e lui ne coronò re di Boemmia, e lasciollo in suo luogo in Alamagna.</p>
        </div2>
        <div2 type="capitolo">
          <head>II</head>
          <argument>
            <p rend="italic">Come parte guelfa fu cacciata di Vinegia.</p>
          </argument>
          <p>Nell'anno MCCCX, del mese di giugno, fatta congiura in Vinegia per quegli della casa di
            Querini, e per messer Bruiamonte de lo Scopolo di Vinegia col loro séguito, per
            abbattere il dogio ch'allora era in Vinegia da ca' Grandanigo e' suoi seguaci, quasi
            recata la terra a parte, Guelfi e Ghibellini si combattero per le dette parti ne la
            città. A la fine que' da ca' Querini e loro séguito Guelfi furono vinti e cacciati della
            terra, e guasti i loro palazzi (e fue la prima disfazione di casa che fosse mai fatta in
            Vinegia), e certi di loro caporali presi furono dicollati, e co·lloro due gentili uomini
            di Firenze, uno degli Adimari, e uno de' Sizii, ch'erano in loro compagnia.</p>
        </div2>
        <div2 type="capitolo">
          <head>III</head>
          <argument>
            <p rend="italic">De le profezie di maestro Arnaldo da Villanuova.</p>
          </argument>
          <p>Nel detto anno MCCCX maestro Arnaldo da Villanuova di Proenza gran savio filosafo in
            Parigi questionava, e annunziava per argomenti de le profezie di Daniello e de la
            Sibilla Eritea che l'avento d'Anticristo e persecuzione de la Chiesa dovea essere tra 'l
            MCCC e 'l MCCCC, quasi intorno al LXXVI anno, e di ciò fece uno libro il quale intitolò
              <title>Della speculazione de l'avento Anticristi</title>, per la qual cosa fu tenuto
            nuovo errore di fede. Partissi di Parigi per tema dello 'nquisitore, però che gli altri
            maestri di Parigi il faceano perseguitare, e andonne in Cicilia a don Federigo, e poi in
            suo servigio morì in mare, andando per ambasciadore a corte di papa.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Come in Ferrara si fece congiura per ribellare la terra a la
            Chiesa.</p>
          </argument>
          <p>Nel detto anno, del mese di luglio, congiurazione si fece in Ferrara per rubellare la
            terra a la Chiesa, e quasi l'aveano rubellata. Il legato cardinale Pelagrù subitamente
            la soccorse coll'aiuto de' Bolognesi; e mostrando di riformare la terra, fece consiglio
            de' cittadini in Castello Tedaldo, e ritenne XXXVI de' migliori e maggiori de la terra,
            e subitamente gli fece impiccare in sulla piazza di Ferrara; e poi a dì XXII d'agosto il
            detto cardinale venne in Firenze, e fugli fatto grande onore da' Fiorentini, come
            dicemmo adietro.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come i Todini furono sconfitti da' Perugini.</p>
          </argument>
          <p>Nel detto anno e mese di luglio i Perugini feciono oste a Todi, e mandarono per aiuto
            a' Fiorentini, i quali vi mandarono il mariscalco del re, ch'era al loro soldo, con CCC
            cavalieri. I Todini uscirono fuori a battaglia, e furono sconfitti con grande danno di
            loro gente, di morti e presi assai per lo valore del detto maliscalco e di sue
          masnade.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come i Guelfi furono cacciati di Spuleto.</p>
          </argument>
          <p>Nel detto mese di luglio furono cacciati i Guelfi di Spuleto per Currado di Nastagio di
            Filigno, grande capitano di parte ghibellina, co la forza de' Todini. Poi i Perugini per
            più tempo feciono oste e guerra assai a Spuleto; poi l'anno appresso accordo fu
            tra·lloro e' Todini e gli Spuletini, e rimessi i Guelfi in Todi e in Spuleto.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come Arrigo imperadore si partì de la Magna per passare in Italia.</p>
          </argument>
          <p>Nel detto anno MCCCX lo 'mperadore venne a Losanna del mese di<gap/> con poca gente,
            attendendo il suo isforzo e l'ambascerie de le città d'Italia, e ivi dimorò più mesi.
            Sentendo ciò i Fiorentini, ordinaro di mandargli una ricca ambasceria, e simigliante i
            Lucchesi, e' Sanesi, e l'altre terre della lega di Toscana; e già erano eletti gli
            ambasciadori, e levati i panni per le robe per loro vestire onoratamente. Per certi
            grandi Guelfi di Firenze si sturbò l'andata, temendo che sotto inganno di pace lo
            'mperadore non rimettesse gli usciti ghibellini in Firenze e gli ne facesse signori; e
            in questo si prese il sospetto, e appresso lo sdegno, onde seguì grande pericolo a tutta
            Italia, che essendo gli ambasciadori di Roma e que' di Pisa e dell'altre città a Losanna
            in Savoia, lo 'mperadore domandò perché non v'erano que' di Firenze; per gli
            ambasciadori degli usciti di Firenze fu risposto al signore ch'egli aveano sospetto di
            lui. Allora disse lo 'mperadore: «Male hanno fatto, che nostro intendimento era di
            volere i Fiorentini tutti, e non partiti, a buoni fedeli, e di quella città fare nostra
            camera e la migliore di nostro imperio». E di certo si seppe da gente ch'erano appresso
            di lui ch'elli era infino allora con puro animo in mantenere quegli che reggeano Firenze
            in loro stato, e gli usciti n'aveano grande paura; che d'allora innanzi per questo
            isdegno e per mala informazione de' suoi ambasciadori venuti a·fFirenze, e de'
            Ghibellini, e Pisani, s'apprese al contradio. Per la qual cosa, l'agosto presente, i
            Fiorentini entrati in sospetto feciono M cavalieri cittadini di cavallate, e si
            cominciarono a guernire di soldati e di moneta, e a fare lega col re Ruberto e con più
            città di Toscana e di Lombardia, per isturbare la venuta e coronazione dello imperadore;
            e' Pisani acciò che passasse, sì mandarono LX<hi rend="sup">M</hi> fiorini d'oro, e
            altrettanti gli promisono quando fosse in Pisa; e con questo aiuto si mosse da Losanna,
            ché da·ssé non era ricco signore di moneta.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come il re Ruberto venne in Firenze tornando da la sua coronazione.</p>
          </argument>
          <p>Nel detto anno MCCCX, di XXX di settembre, il re Ruberto venne in Firenze tornando da
            Vignone, dov'era la corte del papa, da la sua coronazione: albergò in casa de' Peruzzi
            dal Parlagio, e da' Fiorentini gli fu fatto grande onore, e armeggiata, e presenti
            grandi di moneta, e dimorò in Firenze infino a XXIIII dì d'ottobre per riconciliare i
            Guelfi insieme, ch'erano divisi per sette intra·lloro, e per trattare al riparo dello
            'mperadore. In riconciliargli poco potéo adoperare; tanto era l'errore cresciuto
            tra·lloro, come adietro è fatta menzione.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come Arrigo imperadore entròe in Italia, e ebbe la città di Milano.</p>
          </argument>
          <p>Nell'anno MCCCX, all'uscita di settembre, lo 'mperadore si partì da Losanna con sua
            gente, e passò la montagna di Monsanese, e all'entrata d'ottobre arrivò a Torino in
            Piemonte; appresso giunse ne la città d'Asti, dì X d'ottobre. Per gli Astigiani fu
            ricevuto pacificamente per signore, andandogli incontro con grande processione e festa,
            e tutte le discordie tra gli Astigiani pacificò. In Asti attese sue genti, e inanzi si
            partisse ebbe presso a II<hi rend="sup">M</hi> oltramontani a cavallo. In Asti soggiornò
            più di due mesi, però che in quello tempo tenea la signoria di Milano messer Guidetto de
            la Torre, uomo di grande senno e podere, il quale avea tra soldati e cittadini più di
              II<hi rend="sup">M</hi> uomini a cavallo, e per sua forza e tirannia teneva fuori di
            Milano i Visconti e loro parte ghibellina, e eziandio l'arcivescovo suo consorto con più
            altri Guelfi. Questo messer Guidetto avea lega co' Fiorentini e cogli altri Guelfi di
            Toscana e di Lombardia, e contendea la venuta dello 'mperadore, e sarebbegli venuto
            fatto, se non che' suoi consorti medesimi co·lloro séguito condussero lo 'mperadore a
            venire a Milano col consiglio del cardinale dal Fiesco legato del papa. Messer Guidetto
            non possendo al tutto riparare, asentì a la sua venuta contra sua voglia; e così entrò
            lo 'mperadore in Milano la villa de la festa di Natale, e il dì di Bifania, dì VI di
            gennaio, fu coronato in Santo Ambruogio da l'arcivescovo di Milano de la seconda corona
            del ferro onorevolemente egli e la moglie. E a la detta coronazione furono gli
            ambasciadori quasi di tutte le città d'Italia, salvo quegli di Firenze e di loro lega. E
            dimorando in Milano, pacificò tutti i Milanesi insieme, e rimisevi messer Maffeo
            Visconti e sua parte, e l'arcivescovo e' suoi, e ogni uomo che n'era di fuori. E quasi
            tutte le città e signori di Lombardia vennero a fare le comandamenta, e dargli grande
            quantità di moneta; e in tutte le terre mandò suo vicaro, salvo Bologna e Padova,
            ch'erano contra lui a la lega de' Fiorentini.</p>
        </div2>
        <div2 type="capitolo">
          <head>X</head>
          <argument>
            <p rend="italic">Come i Fiorentini chiusono di fossi le nuove cerchie della cittade.</p>
          </argument>
          <p>Nel detto anno, il dì di santo Andrea, i Fiorentini per tema della venuta dello
            'mperadore sì ordinarono a chiudere la città di fossi da la porta a San Gallo infino a
            la porta di Santo Ambruogio, overo detta la Croce a Gorgo, e poi infino al fiume d'Arno:
            e poi, da la porta di San Gallo infino a quella dal Prato d'Ognesanti erano già fondate
            le mura, sì le feciono inalzare VIII braccia. E questo lavoro fu fatto sùbito e in poco
            tempo, la qual cosa fermamente fu poi lo scampo de la città di Firenze, come innanzi si
            farà menzione; imperciò che la città era tutta schiusa, e le mura vecchie quasi gran
            parte disfatte, e vendute a' prossimani vicini per allargare la città vecchia, e
            chiudere i borghi e la giunta nuova.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come quegli de la Torre furono cacciati di Milano.</p>
          </argument>
          <p>Nel detto anno, dì XI del mese dì febbraio, veggendosi messer Guidetto de la Torre
            fuori de la signoria di Milano, e Maffeo Visconti e gli altri suoi nimici assai innanzi
            a lo 'mperadore, si pensò di rubellare a lo 'mperadore la città di Milano, che v'avea
            col signore poca cavalleria, ch'era andata e sparta per le città di Lombardia, e
            sarebbegli venuto fatto, se non che Maffeo Visconti, molto savio, ne fece aveduto lo
            'mperadore e 'l maliscalco suo e 'l conte di Savoia. Per la qual cosa la città si levò a
            romore e ad arme, e alcuna battaglia v'ebbe: altri dissono che messere Maffeo Visconti
            per suo senno e sagacità lo 'ngannò per farlo sospetto de lo 'mperadore, vegnendo a·llui
            segretamente, e dolendosi de la signoria dello 'mperadore e de' Tedeschi, mostrando
            ch'amasse meglio la libertà di Milano che sì fatta signoria; e innanzi volea lui per
            signore che lo 'mperadore, e ch'egli co' suoi gli darebbe ogni aiuto e favore per
            cacciarne lo 'mperadore. Al quale trattato messer Guidetto intese, fidandosi dell'antico
            nimico, per volontà di ricoverare suo stato e signoria, o che fosse per li suoi peccati,
            ch'assai n'avea; e approvossi la risposta di messer Maffeo, la quale gli fece per l'uomo
            di corte, come contammo adietro. Messer Maffeo sotto la detta promessa il tradì, e tutto
            il palesò a lo 'mperadore e al suo consiglio; e a questo diamo assai fede per quello ne
            sentimo poi da savi Lombardi ch'allora erano in Milano. E per questa cagione fu richesto
            dallo 'mperadore messere Guidetto de la Torre che si scusasse; non comparì, ma si partì
            con suoi seguaci di Milano, opponendo che non avea colpa del tradimento, ma che' suoi
            nimici gli aveano ciò apposto per distruggerlo e cacciarlo di Milano. Per gli più si
            credé pure che colpa avesse, però ch'egli era in lega co' Fiorentini e co' Bolognesi e
            coll'altre città guelfe, e si disse che ne dovea avere moneta assai da' Fiorentini e
            loro lega. Ma quale si fosse la cagione, e incontanente per le dette sodduzioni sì
            rubellò a lo 'mperadore la città di Chermona, dì XX di febbraio, e questa rubellazione e
            l'altre di Lombardia furono di certo con industria e spendio de' Fiorentini per dare
            tanto a·ffare in Lombardia a lo 'mperadore che non potesse venire in Toscana. In questo
            tempo i Ghibellini di Brescia cacciarono fuori i Guelfi, e simigliante avenne in Parma;
            per la qual cosa lo 'mperadore mandò suo vicario e gente in Brescia, e fece fare
            l'accordo, e rimettere i Guelfi nella terra, i quali poco appresso veggendosi forti ne
            la terra, e rubellata Chermona, e confortati da' Fiorentini e Bolognesi con danari e
            grandi impromesse, cacciarono i Ghibellini di Brescia, e al tutto si rubellarono a lo
            'mperadore, e s'apparecchiaro di farli guerra.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come in Firenze ebbe grande caro, e altre novitadi.</p>
          </argument>
          <p>Nel detto anno MCCCX, dal dicembre al maggio vegnente, in Firenze ebbe grandissimo
            caro, che lo staio del grano valse uno mezzo fiorino d'oro, ed era tutto mischiato di
            saggina. E in questo tempo l'arti e la mercatantia non istette in Firenze mai peggio, e
            spese di Comune grandissime, e gelosie e paure per l'avento dello 'mperadore. In quello
            tempo, a l'uscita di febbraio, i Donati uccisono messer Betto Brunelleschi, e poco
            appresso i detti Donati e' loro parenti e amici raunati a San Salvi disotterraro messer
            Corso Donati, e feciono gran lamento e l'uficio come allora fosse morto, mostrando che
            per la morte di messer Betto fosse fatta la vendetta, e ch'egli fosse stato
            consigliatore della sua morte, onde tutta la città ne fu quasi ismossa a romore.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come in Firenze vennono orlique di santo Barnaba.</p>
          </argument>
          <p>Nel MCCCXI, dì XIII d'aprile, vennero in Firenze reliquie del beato appostolo santo
            Barnaba, le quali mandò da corte di papa il cardinale Pelagrù al Comune di Firenze,
            perché sapea che' Fiorentini l'aveano in grande devozione. E fune fatta in Firenze
            grande reverenza e solennità, e furono riposte nell'altare di Santo Giovanni.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come lo 'mperadore assediò Chermona, e sua gente ebbe Vincenza.</p>
          </argument>
          <p>Nel detto anno, dì XII del mese d'aprile, faccendo lo 'mperadore oste sopra Chermona,
            mandò il vescovo di Ginevra suo cugino con III<hi rend="sup">C</hi> cavalieri
            oltramontani, e co la forza di messer Cane de la Scala di Verona subitamente tolse la
            città di Vincenza a' Padovani, e quegli ch'erano di Padova nel castello per paura sanza
            difendersi abandonarono la fortezza, la quale perdita fue grande isbigottimento a'
            Padovani e a tutta loro parte; per la qual cosa poco tempo appresso s'acconciarono collo
            imperadore, e diedongli la signoria di Padova, e C<hi rend="sup">M</hi> fiorini d'oro in
            più paghe, e 'l suo vicaro ricevettono. Il detto vescovo di Ginevra andò poi a Vinegia e
            richiese i Viniziani da parte de lo 'mperadore d'aiuto: feciongli grande onore, e
            donargli per comperare pietre preziose per la sua corona libbre M di viniziani grossi. E
            in Vinegia di que' danari e d'altri si fece la corona e la sedia imperiale molto ricca e
            nobile, d'ariento dorata la sedia, e d'oro con molte pietre preziose la corona.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come lo 'mperadore ebbe la città di Chermona.</p>
          </argument>
          <p>Nel MCCCXI, dì XX d'aprile, essendo lo 'mperadore ad oste a Chermona, essendo la città
            molto stretta perché s'erano male proveduti per la loro sùbita ribellazione, rendero la
            città a lo 'mperadore a misericordia per trattato dell'arcivescovo di Ravenna, il quale
            gli ricevette e perdonò loro, e fece disfare le mura e tutte le fortezze de la città, e
            di moneta forte gli gravò. E avuta Chermona, incontanente andò ad oste sopra la città di
            Brescia a dì XIIII di maggio, e là si trovò con più isforzo e con maggiore cavalleria e
            migliore ch'egli avesse mai, che di vero si trovò più di VI<hi rend="sup">M</hi> buoni
            uomini di cavallo, i IIII<hi rend="sup">M</hi> e più, Tedeschi e Franceschi e Borgognoni
            e gentili uomini, e gli altri, Italiani; che auto lui Milano e poi Chermona, più grandi
            signori de la Magna e di Francia il vennero a servire, e chi a soldo, e molti per amore.
            E di certo s'allora avesse lasciata la 'mpresa de l'assedio di Brescia e venutosene in
            Toscana, egli aveva a queto Bologna, Firenze, Lucca, e Siena, e poi Roma, e 'l regno di
            Puglia, e tutte le terre contrarie, però che non erano forniti né proveduti, e gli animi
            de le genti molto variati, perché 'l detto imperadore era tenuto giusto signore e
            benigno. Piacque a Dio ristesse a Brescia, il quale assedio molto il consumò di genti e
            di podere per grande pestilenzia di morte e malatie, come innanzi farò menzione.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come i Fiorentini per la venuta dello 'mperadore trassono di bando
              tutti i Guelfi.</p>
          </argument>
          <p>Nel detto anno, a dì XXVI d'aprile, avendo i Fiorentini novelle come Vincenza e
            Chermona erano rendute a lo 'mperadore, e come andava all'asedio di Brescia, per
            fortificarsi feciono appresso dicreto e ordine, e trassono di bando tutti i cittadini e
            contadini guelfi di che che bando si fosse, pagando certa piccola gabella: feciono più
            ordini di leghe in città e in contado e coll'altre terre guelfe di Toscana.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come i Fiorentini con tutte le terre guelfe di Toscana feciono lega
              insieme contra lo 'mperadore.</p>
          </argument>
          <p>Nel detto anno MCCCXI, in calen di giugno, i Fiorentini, Bolognesi, Sanesi, Lucchesi,
            Pistolesi, e' Volterrani, e tutte l'altre terre guelfe di Toscana feciono parlamento e
            fermarono lega insieme, e fermarono taglia de' cavalieri, e giurarsi insieme a la
            difensione e contasto dello 'mperadore. E appresso, a dì XXVI di giugno, i Fiorentini
            mandarono a Bologna il maliscalco del re con IIII<hi rend="sup">C</hi> cavalieri
            catalani, ch'erano al loro soldo per la guardia di Bologna, e per contastare a lo
            'mperadore se venisse da quella parte; e simigliante vi mandaro i Sanesi e' Lucchesi, e
            dimorarvi più mesi tra in Bologna e in Romagna in servigio del re Ruberto.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come il re Ruberto fece pigliare per inganno i Ghibellini di
            Romagna.</p>
          </argument>
          <p>Nel detto anno, dì VIII di luglio, venne in Firenze messer Giliberto da Santiglia con
            CC cavalieri catalani e V<hi rend="sup">C</hi> mugaveri a piè, che gli mandava il re
            Ruberto in Romagna per visconte, però che 'l papa avea fatto lo re conte di Romagna.
            Come fu di là, co la forza del maliscalco prese tutti i caporali ghibellini di Forlì, e
            di Faenza, e d'Imola, e dell'altre terre di Romagna, e misegli in pregione perché non
            gli rubellassono la terra, e acomiatòne tutti i Ghibellini e' Bianchi usciti di Toscana
            che v'erano.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come il marchese del papa prese Fano e Pesaro.</p>
          </argument>
          <p>Nel detto anno, a l'entrante di settembre, il marchese ch'era ne la Marca per lo papa
            prese la città di Fano e quella di Pesaro, che s'erano rubellate a la Chiesa.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Come lo 'mperadore Arrigo ebbe la città di Brescia per assedio.</p>
          </argument>
          <p>Nel detto anno MCCCXI, essendo lo 'mperadore ad oste a Brescia, più assalti v'ebbe, ove
            morì gente assai di que' d'entro e di que' di fuori, intra' quali fu morto a uno
            assalto, d'uno quadrello di balestro grosso, messer Gallerano di Luzzimborgo, fratello
            carnale e maliscalco dello 'mperadore, e più altri baroni buoni cavalieri; onde fu
            grande spavento a tutta l'oste. E per quella baldanza i Bresciani uscendo ispesso fuori
            ad assalire l'oste, del mese di giugno parte di loro furono rotti e sconfitti, e furonne
            presi da XL de' maggiori della terra, e morti ben CC, intra' quali presi fue messere
            Tebaldo Brusciati, il quale era capo della gente d'entro, e uomo di grande valore, ed
            era stato amico dello 'mperadore, e avealo rimesso in Brescia quando ne furono cacciati
            i Guelfi: fecelo isquartare a quattro cavagli come traditore, e più altri fece
            dicapitare, onde il podere de' Bresciani molto affiebolìo; ma però que' d'entro non
            lasciarono la difensione della città. In quello assedio si corruppe l'aria per la puzza
            de' cavalli e della lunga stanza del campo, onde v'ebbe grandissima infermità e d'entro
            e di fuori, e amalaro gran parte degli oltramontani, e molti grandi baroni vi morirono,
            e se ne partirono per la malatia, e morirne poi in cammino. Intra gli altri vi morì il
            valente messer Guido di Namurro fratello del conte di Fiandra, che fu capo de'
            Fiamminghi a la sconfitta di Coltrai, uomo di gran valore e rinnomea; per la quale
            cagione i più dell'oste consigliavano lo 'mperadore se ne partisse. Egli sentendo
            maggiormente la difalta dentro, sì de la 'nfertà e mortalità, e sì di vittuaglia, si
            fermò di non partirsi, ch'egli avrebbe la terra. Quegli di Brescia, fallendo loro la
            vivanda, per mano del cardinale dal Fiesco si renderono a la misericordia dello
            'mperadore a dì XVI di settembre nel detto anno. Com'ebbe la città, le fece disfare
            tutte le mura e le fortezze, e condannogli in LXX<hi rend="sup">M</hi> fiorini d'oro, e
            con gran fatica in più tempo per loro male stato gli ebbe; e C de' migliori della città,
            grandi e popolari, mandò a' confini in diverse patti. Partito dall'oste da Brescia con
            sua grande perdita e dammaggio, che il quarto de la sua gente non gli era rimasa, e
            quella gran parte inferma, fece suo parlamento in Chermona. Quivi per sodduzione e
            conforto de' Pisani e de' Ghibellini e Bianchi di Toscana, si fermò di venire a Genova e
            là riformare suo stato, e in Milano lasciò per vicaro e capitano messer Maffeo Visconti,
            e in Verona messer Cane della Scala, e in Mantova messer Passerino di Bonaposi, e in
            Parma messer Ghiberto da Coreggia, e così in tutte l'altre terre di Lombardia lasciò a
            tiranni, non possendo altro per lo suo male stato, e da ciascuno ebbe moneta assai, e
            brivileggiogli de le dette signorie.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come i Fiorentini e' Lucchesi guernirono le frontiere per la venuta
              dello 'mperadore.</p>
          </argument>
          <p>Nel detto anno, a dì XVII d'ottobre, i Fiorentini sentendo che·llo 'mperadore venia a
            Genova, presono in guardia il castello e la rocca di Samminiato del Tedesco, e fornirlo
            di cavalieri e di pedoni, e mandarono gente a Volterra, acciò che non si rubellasse per
            gli Ghibellini a lo 'mperadore o a sua parte; e' Lucchesi fornirono tutte le castella di
            Lunigiana e del Valdarno di ponente.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come papa Chimento diede legati a lo 'mperadore Arrigo che 'l
              coronassono.</p>
          </argument>
          <p>Negli anni di Cristo MCCCXI papa Chimento a la richesta de lo 'mperadore, non potendo
            in persona venire a Roma a coronarlo per cagione del concilio ordinato, mandò il vescovo
            d'Ostia cardinale da Prato legato, che potesse in ciò come la persona del papa; il quale
            fu co·llui in Genova del mese <gap/>; e mandò il detto papa legato in Ungheria messer
            Gentile da <gap/> cardinale per coronare Carlo Rimberto, figliuolo che fu di Carlo
            <gap/> nipote del re Ruberto, del reame d'Ungheria, e per dargli favore della Chiesa. E
            così fece, e dimorovvi più tempo in Ungheria il detto cardinale, tanto ch'ebbe
            conquistato quasi tutto il paese il detto Carlo, e lui coronato paceficamente. E alla
            sua tornata in Italia del detto cardinale ebbe comandamento dal papa che tutto il tesoro
            della Chiesa ch'era a Roma e in altre terre del Patrimonio conducesse di là da' monti
            a·llui, il quale così fece infino a la città di Lucca. Di là no·llo potéo più innanzi
            conducere per terra né per mare, perché la riviera di Genova così per terra come per
            mare era tutta scommossa a guerra per le parti, Guelfi e Ghibellini, per la venuta dello
            'mperadore. Lasciollo in Lucca nella sagrestia di San Friano, il quale tesoro fu poi
            rubato per gli Ghibellini, come innanzi faremo menzione.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come papa Chimento fece concilio a Vienna in Borgogna, e canonizzò
              santo Lodovico figliuolo del re Carlo.</p>
          </argument>
          <p>Nel detto anno MCCCXI, per calen di novembre, il detto papa Chimento celebrò concilio a
            Vienna in Borgogna per la promessa fatta al re di Francia, per cagione della quistione
            mossa per lo detto re contra la memoria di papa Bonifazio, come adietro facemmo
            menzione, ov'ebbe più di CCC vescovi, sanza gli abati e prelati; e durò infino<gap/> In
            quello concilio si dichiarò che papa Bonifazio era stato cattolico, e non in caso di
            resia ove il re di Francia gli mettea adosso, e trovossi modo per contentare il re di
            Francia, e fecesi dicreto che per offesa che 'l re di Francia avesse fatta al detto papa
            Bonifazio o a la Chiesa mai a·llui né a sue rede potesse essere opposto né dato briga; e
            ordinossi che tutti i beni e possessioni ch'erano state della magione del Tempio,
            fossono della magione dello Spedale, le quali convenne che la magione dello Spedale
            ricomperasse grandissimo tesoro da·re e da' signori che·ll'aveano occupate; onde la
            magione dello Spedale si credette essere ricca, e per lo grande debito venne in male
            stato. Al detto concilio fu il re di Francia e più signori, e fecionvisi più
            costituzioni, e si cominciò il settimo libro de' decretali. E compiuto il concilio, il
            papa se n'andò a Bordello. In quello concilio fu canonizzato a santo Lodovico
            arcivescovo di Tolosa, frate minore, figliuolo del re Carlo e primogenito, e fratello
            del re Ruberto, e per essere religioso lasciò l'onore mondano e la corona del reame. Fu
            uomo benigno e di santa vita, e molti miracoli mostrò Iddio per lui, e prima a sua vita
            e poi.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come lo 'mperadore Arrigo venne nella città di Genova.</p>
          </argument>
          <p>Nel detto anno MCCCXI, a dì XXI d'ottobre, lo 'mperadore venne di Lombardia a Genova
            con VI<hi rend="sup">C</hi> cavalieri di sua gente oltramontani, sanza i Lombardi. Per
            gli Genovesi fu ricevuto come loro signore onorevolemente, e fattagli gran festa, e
            datogli al tutto la signoria della terra; che fu tenuto grande cosa, essendo la libertà
            e la potenza de' Genovesi sì grande, come nulla città de' Cristiani in mare e in terra.
            Il detto imperadore pacificò tutte le discordie de' Genovesi, e rimisevi messer Ubizzino
            Spinoli e' suoi seguaci, che n'erano fuori per rubegli, e fece fare pace tra·lloro e gli
            Ori e loro parte: donargli i Genovesi alla sua venuta L<hi rend="sup">M</hi> fiorini
            d'oro, e alla 'mperadrice XX<hi rend="sup">M</hi>.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come in Arezzo venne vicario d'imperio.</p>
          </argument>
          <p>Negli anni MCCCXI, del mese d'ottobre, venne ad Arezzo vicaro dello 'mperadore uno
            gentile uomo di Padova: pacificò gli Aretini insieme, e rimisevi dentro i Guelfi, e poco
            appresso vi morì di rema.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come in Firenze vennero ambasciadori dello 'mperadore, e furonne
              cacciati.</p>
          </argument>
          <p>Nel detto anno e mese d'ottobre venieno a Firenze messer Pandolfo Savelli di Roma e
            altri cherici per ambasciadori dello 'mperadore; furono a la Lastra sopra Montughi, i
            priori di Firenze mandarono loro che non entrassono in Firenze, e si partissono. I detti
            non volendosi partire, furono rubati per malandrini di Firenze, con consentimento
            segreto de' priori; e con rischio delle persone fuggendo, se n'andarono per la via di
            Mugello ad Arezzo, richeggendo poi in Arezzo tutti i nobili e' signori e' Comuni di
            Toscana che s'apparecchiassono d'esser a la coronazione dello 'mperadore a Roma.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come i Fiorentini mandarono loro masnade in Lunigiana per contradiare i
              passi a lo 'mperadore.</p>
          </argument>
          <p>Nel detto anno, del mese d'ottobre, sentendo i Fiorentini che lo 'mperadore era partito
            di Lombardia e ito verso Genova, feciono tornare da Bologna il maliscalco co' loro
            soldati, e feciongli andare in Lunigiana a Pietrasanta e a Serrezzano con altra buona
            gente di Firenze e di Lucca a guardare il passo di Porta Beltramo e la via della marina,
            perché lo 'mperadore non potesse venire a Pisa.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come in Genova morì la 'mperadrice.</p>
          </argument>
          <p>Nel detto anno, del mese di novembre, morì in Genova la 'mperadrice moglie dello
            'mperadore, la quale era tenuta buona e santa donna; fue figliuola del duca di Brabante;
            e soppellissi a' frati minori con grande onore.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Come lo 'mperadore fece suo processo contra i Fiorentini.</p>
          </argument>
          <p>Nel detto anno e mese lo 'mperadore fece in Genova suo processo contro a' Fiorentini,
            che se infra XL dì non gli mandassono XII buoni uomini con sindaco e pieno mandato ad
            ubbidirlo, che gli condannava in avere e in persona dove fossono trovati. Non vi mandò
            il Comune di Firenze, ma a tutti i Fiorentini mercatanti ch'erano in Genova comandato
            fue si dovessono partire, e così feciono; ma poi ogni mercatantia che si trovò in Genova
            in nome de' Fiorentini fue impacciata per la corte dello 'mperadore.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Di scandalo ch'ebbe in Firenze tra' lanaiuoli.</p>
          </argument>
          <p>Nel detto anno e mese i lanaiuoli di Firenze vennono tra·lloro in grande divisione e
            sette per cagione del consolato, e fune quasi a romore la città.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come il re Ruberto mandò gente a' Fiorentini per contastare lo
              'mperadore.</p>
          </argument>
          <p>Nel detto anno, dì XV di dicembre, il re Ruberto mandò a Firenze CC de' suoi cavalieri
            ch'erano in Romagna, perché i Fiorentini e' Lucchesi potessono meglio contastare il
            passo a lo 'mperadore; ond'era capitano il conte di Luni da Raona.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come la città di Brescia si rubellò a lo 'mperadore.</p>
          </argument>
          <p>Nel detto anno, a l'uscita di dicembre, i Guelfi di Brescia rientrarono nella terra per
            ribellarla da la signoria dello 'mperadore. Cavalcovvi messer Cane della Scala con suo
            isforzo, e cacciogline fuori con grande loro dammaggio. E nel detto mese di dicembre
            messer Ghiberto da Coreggio, che tenea Parma, si rubellò da la signoria dello
            imperadore; e simile feciono i Reggiani; e' Fiorentini, e l'altra lega de' Guelfi di
            Toscana, mandarono loro aiuto di gente a cavallo.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come in Firenze ebbe grande novità per la morte di messere Pazzino de'
              Pazzi.</p>
          </argument>
          <p>Nel detto anno, dì XI di gennaio, avenne in Firenze che messere Pazzino de' Pazzi, uno
            de' maggiori caporali che reggea la città e più amato dal popolo, andando a falcone in
            isola d'Arno a cavallo sanza guardia con suoi falconieri e famigliari, Paffiera de'
            Cavalcanti l'uccise, coll'aiuto de' Brunelleschi e d'altri masnadieri in sua compagnia a
            cavallo, a tradimento, secondo si disse, però che messer Pazzino da·lloro non si
            guardava; e ciò fece per vendetta di Masino de' Cavalcanti e di messer Betto
            Brunelleschi, dando colpa al detto messer Pazzino gli avesse fatti morire. Per la quale
            cosa, recato il corpo suo morto al palagio de' priori per più infamare i Cavalcanti, la
            città si mosse tutta a romore e ad arme, e col gonfalone del popolo in furia sì corse a
            casa i Cavalcanti, e misevisi fuoco, e da capo furono cacciati di Firenze i Cavalcanti.
            E per questa cagione il popolo di Firenze alle spese del Comune fece IIII de' Pazzi
            cavalieri, dotandoli de' beni e rendite del Comune.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come la città di Chermona si rubellò dallo imperadore.</p>
          </argument>
          <p>Nel detto anno MCCCXI, dì X del detto mese di gennaio, i Chermonesi si rubellarono a la
            signoria dello 'mperadore, e cacciarne fuori sua gente e 'l suo vicario, e ciò fu per
            soddotta de' Fiorentini, che ancora v'aveano loro ambasciadore a trattare ciò,
            promettendo a' Chermonesi grande aiuto di danari e di gente; ma male fu loro per gli
            Fiorentini attenuto.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come il maliscalco dello 'mperadore giunse in Pisa, e cominciò guerra
              a' Fiorentini.</p>
          </argument>
          <p>Nel detto anno, dì XXI di gennaio, messer Arrigo di Namurro fratello del conte Ruberto
            di Fiandra, maliscalco dello 'mperadore, giunse per mare in Pisa con poca gente, e a due
            dì appresso uscì di Pisa con sua gente di qua dal Ponte ad Era, e tutte le some de'
            Fiorentini che venieno da Pisa fece prendere e rimenare in Pisa; onde i Fiorentini
            ebbono grande danno. Per questa cagione i Fiorentini mandarono gente a cavallo e a piede
            a la guardia di Samminiato e di quella frontiera.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come i Padovani si rubellarono dalla signoria dello 'mperadore.</p>
          </argument>
          <p>Nel detto anno, dì XV di febbraio, i Padovani col conforto de' Fiorentini e Bolognesi
            si rubellarono da la signoria dello 'mperadore, e cacciarne il suo vicario e sua gente;
            e a romore uccisono messer Guiglielmo Novello loro cittadino, e gran capo di parte
            ghibellina in Padova.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come lo 'mperadore Arrigo venne nella città di Pisa.</p>
          </argument>
          <p>Nel detto anno, a dì XVI del mese di febbraio, lo 'mperadore si partì di Genova per
            mare con XXX galee per venire a Pisa: per fortuna di tempo gli convenne dimorare in
            Portoveneri XVIII dì; poi di là arrivò a Porto Pisano, e in Pisa entrò a dì VI di marzo
            MCCCXI, e da' Pisani fu ricevuto come loro signore, faccendogli grande festa e
            processione, e al tutto gli diedono la signoria della città, faccendoli grandi doni di
            moneta per fornire sua gente, che gran bisogno n'aveva. In Pisa dimorò infino a dì XXII
            d'aprile MCCCXII, attendendo gente nuova di suo paese. In questo dimoro in Pisa il
            maliscalco suo colla sua gente molte cavalcate e asalti fece sopra le terre e castella
            de' Lucchesi e di Samminiato del Tedesco, sanza tenere campo o assedio. In quelle
            cavalcate presono il castello di Buti e la valle che teneano i Lucchesi; altro aquisto
            non vi fece di terra alcuna. In Pisa si trovò con MD cavalieri oltramontani
            cogl'infrascritti baroni e signori: l'arcivescovo di Trievi suo fratello carnale, il
            vescovo di Legge fratello del conte di Bari suo cugino, il duca di Baviera, il conte di
            Savoia suo cognato, il conte di Forese, messer Guido fratello del Dalfino di Vienna,
            messer Arrigo fratello del conte di Fiandra suo maliscalco e cugino, messer Ruberto
            figliuolo del detto conte di Fiandra, il conte d'Alvagna d'Alamagna chiamato Luffo
            Mastro, cioè in latino Mastro Siniscalco, uomo di grande valore, e più altri conti de la
            Magna non conosciuti da noi, castellani e banderesi assai, ciascuno di questi signori
            con sua gente, e molti Italiani, Lombardi e Toscani. I Fiorentini e gli altri Toscani
            sentendolo in Pisa, s'aforzarono di cavalieri e di gente in grande quantità per
            contastallo.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come gli Spuletini furono sconfitti da' Perugini.</p>
          </argument>
          <p>Nel detto anno MCCCXI, dì XXVIII di febbraio, gli Spuletini, ch'erano a parte
            ghibellina, furono sconfitti da' Perugini, e assai ne furono tra presi e morti.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Della raunata che 'l re Ruberto e la lega di Toscana feciono a Roma per
              contastare la coronazione d'Arrigo imperadore.</p>
          </argument>
          <p>Nell'anno MCCCXII, del mese d'aprile, sentendo il re Ruberto l'aparecchiamento che il
            re d'Alamagna facea in Pisa per venire a Roma per coronarsi, sì mandò innanzi a Roma, a
            la richesta e colla forza degli Orsini, messer Gianni suo fratello con VI<hi rend="sup">C</hi> cavalieri catalani e pugliesi, e giunsono in Roma dì XVI d'aprile; e mandò a'
            Fiorentini e Lucchesi e Sanesi e l'altre terre di Toscana ch'erano in lega co·llui che
            vi mandassono loro isforzo; onde v'andarono a dì VIIII di maggio MCCCXII di Firenze CC
            cavalieri di cavallate de' migliori cittadini, e 'l maliscalco del re Ruberto, ch'era al
            loro soldo, con CCC cavalieri catalani e M pedoni, molto bella gente, ond'ebbe la
            'nsegna reale messer Berto di messer Pazzino de' Pazzi, valente e savio giovane
            cavaliere, e a Roma morì al servigio del re e del Comune di Firenze. E di Lucca
            v'andarono CCC cavalieri e M pedoni; e Sanesi CC cavalieri e VI<hi rend="sup">C</hi>
            pedoni; e molti d'altre terre di Toscana e di terra di Roma vi mandarono gente. I quali
            tutti furono in Roma a dì XXI di maggio MCCCXII al contasto della coronazione dello
            imperadore, e colla forza de' detti Orsini di Roma e di loro seguaci presono
            Campidoglio, e messer Luis di Savoia sanatore per forza ne cacciarono: presono le torri
            e fortezze a piè di Campidoglio sopra la Mercatantia, e fornirono Castello Adriano detto
            Santagnolo, e la chiesa e' palagi di San Piero; e così più della metade di Roma e la
            meglio popolata, e tutto Trastevero ebbono per forza e signoria. I Colonnesi e loro
            séguito che teneano la parte dello imperadore teneano Laterano, Santa Maria Maggiore,
            Culiseo, Santa Maria Ritonda, le Milizie, e Santa Savina; e così ciascuna parte
            imbarrata e aserragliata con grandi fortezze. E dimorandovi la gente de' Fiorentini, il
            dì di santo Giovanni Batista, loro principale festa, feciono correre in Roma palio di
            sciamito chermisi, sì come usano il detto dì in Firenze.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come lo 'mperadore Arrigo si partì di Pisa e andò a Roma.</p>
          </argument>
          <p>Nel detto anno, dì XXIII d'aprile, il re d'Alamagna si partì di Pisa con sua gente in
            quantità di MM cavalieri e più, e fece la via per Maremma, e poi per lo contado di Siena
            e per quello d'Orbivieto sanza soggiornare; e sanz'altro contrasto se n'andò a Viterbo e
            quello ebbe sanza contradio, però ch'era nella signoria de' Colonnesi. E passando lui
            per lo contado d'Orbivieto, i Filippeschi d'Orbivieto col loro séguito di Ghibellini
            cominciarono battaglia nella città contro a' Monaldeschi e gli altri Guelfi d'Orbivieto
            per dare la terra a lo 'mperadore. I Guelfi trovandosi forti e ben guerniti,
            combatterono vigorosamente innanzi che' Ghibellini avessono la forza della gente dello
            'mperadore, sì gli vinsono e cacciarono della città, con molti morti e presi di loro
            parte. Soggiornando poi più giorni lo re d'Alamagna in Viterbo, perché non potea avere
            l'entrata de la porta di San Piero di Roma, e ponte Emale sopra Tevero era guernito e
            guardato per la forza degli Orsini, a la fine si partì di Viterbo, e in su Montemalo
            s'attendò, e poi per forza della sua gente di fuori, e di quella de' Colonnesi e di loro
            séguito d'entro, assaliro le fortezze e guardie di ponte Emale, e per forza le vinsono,
            e così entrò in Roma a dì VII di maggio, e andonne a Santa Savina ad albergo.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come messer Galeasso Visconti di Milano prese la città di Piagenza.</p>
          </argument>
          <p>Nel detto anno MCCCXII, essendo i Guelfi della città di Piagenza in grande divisione
            tra·lloro, messer Alberto Scotti ch'era capo dell'una setta si elesse per loro podestà
            per VI mesi messer Galeasso Visconti figliuolo del capitano di Milano. Compiuto il
            termine, il detto messer Galeasso sotto spezie d'ambasceria mandò a Milano il detto
            messer Alberto Scotto, e X de' maggiori Guelfi, e X Ghibellini, e a Milano furono
            ritenuti i Guelfi; poi messer Galeasso con CC cavalieri che gli vennono da Melano,
            coll'aiuto de' Ghibellini, e massimamente di quegli della casa di Landa, corse la terra
            e fecesene fare signore, e caccionne i Guelfi, dì XXIIII di luglio del detto anno.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come i Fiorentini levarono in isconfitta i Pisani da Cerretello.</p>
          </argument>
          <p>Nel detto anno, a dì XX di maggio, essendo i Pisani ad assedio d'uno loro castello in
            Valdera, ch'avea nome Cerretello, vi cavalcarono i Fiorentini da V<hi rend="sup">C</hi>
            cavalieri di cavallate, e le loro masnade di Catalani, e levargli da oste in isconfitta,
            e furonne assai morti e presi di gente a piede.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come Arrigo di Luzzimborgo fu coronato imperadore in Roma.</p>
          </argument>
          <p>Nel detto tempo, dimorando il re de' Romani in Roma più tempo per potere venire per
            forza a la chiesa di San Piero a coronarsi, più battaglie feciono la sua gente contra
            quegli del re Ruberto e de' Toscani che 'l contradiavano, e per forza vinsono e
            racquistarono Campidoglio, e le fortezze sopra la Mercatantia, e le torri di San Marco.
            E di certo si crede ch'avrebbe vinta in gran parte della punga, se non che uno giorno, a
            dì XXVI di maggio, a una gran battaglia il vescovo di Legge con più baroni d'Alamagna,
            avendo rotte le sbarre, e correndo la terra infino presso al ponte Santangiolo, la gente
            del re Ruberto con quella de' Fiorentini partendosi di Campo di Fiore per vie traverse,
            per costa fediro a la detta gente che cacciava, e ruppongli, e più di CCL cavalieri ne
            furono tra morti e presi, intra' quali fu il detto vescovo di Legge preso, e menandolo
            uno cavaliere in groppa di suo cavallo disarmato a messer Gianni fratello de·re Ruberto,
            uno Catalano a cui era stato morto il fratello in quella caccia il fedì dietro a le reni
            d'uno stocco, onde giugnendo a Castello Santangiolo, poco stette morì; onde fu grande
            danno, però che era signore di gran valore e di grande autorità. Per la detta perdita e
            sconfitta la gente del re Ruberto e loro séguito presono gran vigore, e quella del re
            d'Alamagna il contradio. Veggendo il signore che l'urtare non facie per lui, e che ne
            perdea sua gente e suo onore, avendo prima mandato al papa per licenza che' cardinali il
            potessono coronare in quale chiesa di Roma a·lloro piacesse, sì·ssi diliberò di
            coronarsi in San Giovanni Laterano; e in quella fu coronato per lo vescovo d'Ostia
            cardinale da Prato, e per messer Luca dal Fiesco e messer Arnaldo Guasconi cardinali, il
            dì di san Piero in Vincola, dì primo d'agosto MCCCXII, con grande onore, da quella gente
            ch'erano co·llui, e da quegli Romani ch'erano di sua parte. E coronato lo 'mperadore
            Arrigo, pochi giorni appresso se n'andò a Tiboli a soggiornare, e lasciò Roma imbarrata
            e in male stato, e ciascuna parte tenea le sue contrade afforzate e guernite. De' suoi
            baroni si partì, fatta la coronazione, il dogio di Baviera e sua gente, e altri signori
            de la Magna che·ll'aveano servito, sicché con pochi oltramontani rimase.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come lo 'mperadore si partì di Roma per venire in Toscana.</p>
          </argument>
          <p>Poi si partì lo 'mperadore da Tiboli, e venne con sua gente a Todi, e da' Todini fu
            ricevuto onorevolemente e come loro signore, però che teneano sua parte. I Fiorentini e
            gli altri Toscani, sentendo che lo 'mperadore s'era partito di Roma e facea la via verso
            Toscana, incontanente mandarono per la loro gente ch'era a Roma, per esser più forti a
            la sua venuta. E tornata la detta gente, i Fiorentini e l'altre terre di Toscana si
            guernirono le loro fortezze di cavalieri e di gente, per risistere a la venuta dello
            'mperadore, temendo forte della sua forza, e faccendo più confinati, Ghibellini e
            sospetti; e' Fiorentini crebbono il numero delle loro cavallate in XIII<hi rend="sup">C</hi>, e soldati aveano col maliscalco e con altri da VII<hi rend="sup">C</hi>, sicché
            circa MM cavalieri aveano; e ciascuna altra città e terra di Toscana de la lega del re
            Ruberto e di parte guelfa s'erano isforzati di gente d'arme per tema dello
          'mperadore.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come lo 'mperadore venne a la città d'Arezzo, e poi come venne verso la
              città di Firenze.</p>
          </argument>
          <p>Del detto mese d'agosto, nel MCCCXII, si partì lo 'mperadore da Todi e venne per lo
            contado di Perugia guastando e ardendo, e per forza prese la sua gente Castiglione
            Chiusino sopra i·lago, e di là venne a Cortona, e poi ad Arezzo, e dagli Aretini fu
            ricevuto a grande onore. E in Arezzo fece sua raunanza per venire sopra la città di
            Firenze, e subitamente si partì d'Arezzo, e entrò in sul contado di Firenze a dì XII di
            settembre, e di presente gli fu renduto il castello di Caposelvole in su l'Ambra, ch'era
            de' Fiorentini. E poi si puose ad oste al castello di Montevarchi, il qual era bene
            guernito di gente, soldati a cavallo e a piè, e di vittuaglia: a quello fece dare più
            battaglie, e votare i fossi dell'acqua per riempiere. Quegli della terra veggendo
            ch'erano sì forte combattuti, e avea la terra le mura basse, che i cavalieri dello
            'mperadore a piè combattendo, e colle scale salendo a le mura, non temendo saettamento
            né gittamento di pietre, sì isbigottirono forte, e maggiormente sentendo che' Fiorentini
            non gli soccorreano, sì s'arendero il terzo dì a lo 'mperadore. Avuto Montevarchi, sanza
            dimoro venne ad oste a Castello San Giovanni, e per simigliante modo gli si rendéo, e
            presevi da LXX cavalieri catalani soldati de' Fiorentini; e così sanza riparo ne venne
            nel borgo di Fegghine.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">Come i Fiorentini furono quasi sconfitti al castello de l'Ancisa da lo
              'mperadore.</p>
          </argument>
          <p>I Fiorentini, sentendo lo 'mperadore partito d'Arezzo, incontanente cavalcaro popolo e
            cavalieri di Firenze, sanza attendere altra amistà, al castello de l'Ancisa in su
            l'Arno, e furono intorno di XVIII<hi rend="sup">C</hi> di cavalieri e gente a piè assai,
            e a l'Ancisa s'acamparo per tenere il passo a lo 'mperadore. Egli sentendo ciò, con sua
            gente armata venne nel piano de l'Ancisa in su l'isola d'Arno che si chiama il Mezzule,
            e richiese i Fiorentini di battaglia. I Fiorentini non sentendosi di numero di cavalieri
            guari più che quegli dello 'mperadore, e erano sanza capitano, non si vollono mettere a
            la ventura de la battaglia, credendosi per lo forte passo riparare lo 'mperadore, che
            non potesse valicare verso Firenze. Lo 'mperadore veggendo che' Fiorentini non voleano
            combattere, per consiglio de' savi uomini di guerra usciti di Firenze si prese la via
            del poggio di sopra a l'Ancisa, per istretti e forti passi valicò il castello, e venne
            da la parte verso Firenze. Veggendo l'oste de' Fiorentini la sua mossa, dubitando non
            venisse a la città di Firenze, parte di loro col maliscalco del re e sue masnade si
            partirono da l'Ancisa per essergli dinanzi al cammino. Il conte di Savoia e messer
            Arrigo di Fiandra, ch'erano venuti innanzi a prendere il passo, sotto a Montelfi
            vigorosamente fediro a quelli ch'erano a la frontiera, e col vantaggio ch'aveano del
            poggio gli misono in volta e in isconfitta, seguendogli parte di loro infino nel borgo
            de l'Ancisa. La rotta de' Fiorentini fu più per lo sbigottimento del sùbito assalto, che
            per dammaggio di gente; che tra tutti non vi morirono XXV uomini di cavallo, e meno di C
            a·ppiede; e quasi tutti quegli oltramontani che per forza vennono cacciando infino nel
            borgo rimasono morti. Ma pure la gente dello 'mperadore rimasono vincenti de la punga, i
            Fiorentini molto impauriti; e quella notte lo 'mperadore s'atendò di qua da l'Ancisa
            verso Firenze due miglia. I Fiorentini rimasono nel castello de l'Ancisa quasi assediati
            e con poco fornimento di vittuaglia sì fattamente, che se lo 'mperadore fosse stato
            fermo a l'assedio, i Fiorentini ch'erano ne l'Ancisa erano quasi tutti morti e presi. Ma
            come piacque a Dio, lo 'mperadore prese consiglio la notte d'andarsene al diritto a la
            città di Firenze, credendolasi avere sanza contasto, lasciandosi l'oste de' Fiorentini
            adietro ne l'Ancisa, come assediati e molto impauriti e peggio ordinati.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come lo 'mperadore Arrigo si puose ad oste a la città di Firenze.</p>
          </argument>
          <p>E così il seguente giorno, dì XVIIII di settembre MCCCXII, lo 'mperadore venne ad oste
            a la città di Firenze, ardendo la sua gente quanto si trovavano innanzi; e così passò il
            fiume d'Arno allo 'ncontro ov'entra la Mensola, e attendossi a la badia di Santo Salvi
            forse con M cavalieri. L'altra sua gente rimase in Valdarno, e parte a Todi, i quali gli
            Vennero poi. E vegnendo per lo contado di Perugia, da' Perugini furono assaliti e quegli
            si difesono: con danno e vergogna de' Perugini passarono. E giunse lo 'mperadore sì
            sùbito, che i più de' Fiorentini non poteano credere vi fosse in persona; ed erano sì
            ismarriti per tema della loro cavalleria, ch'era rimasa a l'Ancisa quasi come
            isconfitti, che se lo 'mperadore o sua gente in su la sùbita venuta fossono venuti a le
            porte, le trovavano aperte e male guernite; e per gli più si crede ch'avrebbe presa la
            città. Tuttora i Fiorentini, veggendo l'arsioni delle case per lo cammino facea, a suono
            di campana s'armarono il popolo e co' gonfaloni delle compagnie vennero ne la piazza de'
            loro priori, e 'l vescovo di Firenze con cavagli de' cherici s'armò, e trasse a la
            difensione de la porta di Santo Ambruogio e di fossi, e tutto il popolo a piede co·llui,
            e serraro le porte, e ordinarono i gonfalonieri e loro gente su per gli fossi a le poste
            a la guardia de la città di dì e di notte. E dentro a la città, da quella parte, puosono
            uno campo con padiglioni, logge e trabacche, acciò che la guardia fosse più forte, e
            feciono steccati su per fossi d'ogni legname e bertesche in assai brieve tempo. E così
            dimoraro in grande paura i Fiorentini due dì, che' loro cavalieri e oste tornarono da
            l'Ancisa per diverse vie per Valle di Robbiano e da Santa Maria in Pianeta a Montebuoni
            di notte tempore. Giunti in Firenze, la città si rassicurò: e' Luccbesi vi mandarono a
            l'aiuto e guardia de la città VI<hi rend="sup">C</hi> cavalieri e IIIm pedoni, e' Sanesi
              VI<hi rend="sup">C</hi> cavalieri e II<hi rend="sup">M</hi> pedoni, e' Pistolesi C
            cavalieri e V<hi rend="sup">C</hi> pedoni, e' Pratesi L cavalieri e IIII<hi rend="sup">C</hi> pedoni, e' Volterrani C cavalieri e III<hi rend="sup">C</hi> pedoni, e Colle e
            San Gimignano e Samminiato ciascuno L cavalieri e CC pedoni, i Bolognesi IIII<hi rend="sup">C</hi> cavalieri e M pedoni. Di Romagna vi vennono tra di Rimine e di
            Ravenna e di Faenza e Cesena e l'altre terre guelfe CCC cavalieri e MD pedoni, e
            d'Agobbio C cavalieri, e da la Città di Castello L cavalieri. Di Perugia non vi venne
            aiuto per la guerra ch'aveano co' Todini e Spuletini. E così infra VIII dì posto
            l'assedio per lo 'mperadore, si trovarono i Fiorentini co·lloro amistà più di IIII<hi rend="sup">M</hi> uomini a cavallo, e gente a piè sanza numero. Lo 'mperadore era con
              XVIII<hi rend="sup">C</hi> cavalieri, gli VIII<hi rend="sup">C</hi> oltramontani, e M
            Italiani, di Roma, de la Marca, del Ducato, d'Arezzo, e di Romagna, e de' conti Guidi, e
            di quegli di Santa Fiore, e usciti di Firenze, e gente a piè assai; però che' nostri
            contadini da la parte ov'e' possedea, tutti seguivano il suo campo. E fu quell'anno il
            più largo e uberoso di tutte vittuaglie che fosse XXX anni adietro. A l'assedio dimorò
            lo 'mperadore infino a l'ultimo dì del mese d'ottobre, guastando il contado tutto da la
            parte di levante, e fece gran danno a' Fiorentini sanza dare battaglia niuna a la città,
            stando in isperanza d'averla di concordia; e tutto l'avesse combattuta, era sì guernita
            di gente a cavallo, che due tanti e più n'aveva a la difensione della città che di
            fuori, e gente a piè per ognuno IIII. E rassicurarsi sì i Fiorentini, che i più andavano
            disarmati, e teneano aperte tutte l'altre porte, fuori che da quella parte; e entrava e
            usciva la mercatantia, come se non v'avesse guerra. Dell'uscire fuori i Fiorentini a
            battaglia, o per viltà o per senno di guerra, o per non avere capo, in nulla guisa si
            vollono mettere a la fortuna del combattere, che assai aveano il vantaggio, s'avessono
            avuto buono capitano, e tra·lloro più uniti che non erano. Ben feciono una cavalcata a
            Cerretello, che v'erano tornati i Pisani a oste, e ancora gli ne levarono a modo di
            sconfitta del mese d'ottobre. Lo 'mperadore fu malato più giorni a San Salvi, e veggendo
            non potea avere la città per accordo, né la battaglia non voleano i Fiorentini.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come lo 'mperadore si partì dall'asedio da San Salvi e andonne a San
              Casciano, e poi a Poggibonizzi.</p>
          </argument>
          <p>Lo 'mperadore con sua oste si partì la notte vegnendo la Tusanti, ardendo il campo,
            valicò Arno per la via ond'era venuto, e acampossi nel piano d'Ema di lungi a la città
            da III miglia. Né già per sua levata i Fiorentini non uscirono la notte della città, ma
            sonarono le campane, e ogni gente fu ad arme; e per quello si seppe poi, la gente dello
            'mperadore ebbono gran tema della levata, che la notte non fossono assaliti dinanzi o a
            la retroguardia da' Fiorentini. La mattina vegnente una parte de' Fiorentini andarono al
            poggio di Santa Margherita sopra il campo dello 'mperadore, e a modo di badalucchi più
            assalti gli feciono, de' quali ebbono il peggiore: e con vergogna là dimorato III
            giorni, si partì, e andonne con sua oste in sul borgo di San Casciano presso a la città
            VIII miglia; per la qual cosa i Fiorentini feciono afossare il crescimento del sesto
            d'Oltrarno, ch'era fuori delle mura vecchie, in calen di dicembre MCCCXII. E stando lo
            'mperadore a San Casciano, gli vennono in aiuto i Pisani ben V<hi rend="sup">C</hi>
            cavalieri e III<hi rend="sup">M</hi> pedoni, e M balestrieri di Genova, e giunsono a dì
            XX di novembre. A San Casciano dimorò infino a dì VI di gennaio sanza fare a' Fiorentini
            altro assalto se non di correrie e guasto e arsioni di case per lo contado, e prese più
            fortezze de la contrada; né perciò i Fiorentini non uscirono fuori a battaglia, se non
            in correrie e scheremugi, quando a danno dell'una parte e quando dell'altra, da non
            farne gran menzione, se non ch'a una avisaglia a Cerbaia di Valdipesa furono i nostri
            rotti da' Tedeschi, e morì uno degli Spini, e uno de' Bostichi, e uno de' Guadagni per
            loro franchezza in questa stanza, ch'erano d'una compagnia di volontà a una insegna
            campo verde e banda rossa con capitano, e chiamavansi i cavalieri della Banda, de' più
            pregiati donzelli di Firenze, e assai feciono d'arme. Ma in quella stanza i Fiorentini
            s'aleggiarono di gran parte di loro amistà, e dierono loro commiato, e allo 'mperadore
            medesimo mancò gente, e per lo suo lungo dimoro e per disagio di freddo si cominciò nel
            campo a San Casciano grande infermeria e mortalità di gente, la quale corruppe la
            contrada forte, e infino in Firenze seguì parte; per la qual cagione si partì lo
            'mperadore con sua oste da San Casciano, e andonne a Poggibonizzi, e prese il castello
            di Barberino e di San Donato in Poggio, e più altre fortezze: a Poggibonizzi ripuose il
            castello in sul poggio, come solea essere anticamente, e puosegli nome Castello
            Imperiale. Là dimorò infino a dì VI di marzo, e gli fallò molto la vittuaglia, e
            soffersevi gran soffratta egli e tutta sua oste, che' Sanesi dall'una parte e'
            Fiorentini da l'altra gli aveano chiuse le strade, e III<hi rend="sup">C</hi> soldati
            del re Ruberto erano in Colle di Valdelsa, che 'l guerreggiavano al continuo; e tornando
            da Casoli CC cavalieri dello 'mperadore, furono sconfitti da' cavalieri del re ch'erano
            in Colle dì XIIII di febbraio MCCCXII. E d'altra parte il maliscalco co' soldati de'
            Fiorentini era a guerreggiarlo in San Gimignano, sì che lo stato dello 'mperadore scemò
            molto, sì che quasi non gli rimasono M uomini a cavallo, che messer Ruberto di Fiandra
            se ne partì con sua gente, e da' Fiorentini fu combattuto di costa a Castello
            Fiorentino, e morta e presa di sua gente gran parte, e egli con pochi si fuggì, con
            tutto ch'assai tenne campo, e assai diè a·ffare a quella gente l'assaliro, ch'erano per
            uno quattro, ed ebbonne vergogna.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come lo 'mperadore si partì da Poggibonizzi e si tornò in Pisa, e fece
              molti processi contro a' Fiorentini.</p>
          </argument>
          <p>Lo 'mperadore veggendosi così assottigliato e di gente e di vittuaglia, e eziandio di
            moneta, che nulla gli era rimaso da spendere, se non che ambasciadori del re Federigo di
            Cicilia, i quali apportarono a Pisa e vennono a·llui a Poggibonizzi per fermare lega
            co·llui incontro al re Ruberto, gli diedono XX<hi rend="sup">M</hi> dobbre d'oro. Con
            quelle pagati i debiti, si partì da Poggibonizzi, e sanza soggiorno si tornò a Pisa a dì
            VIIII di marzo MCCCXII assai in male stato di sé e di sue genti; ma questa somma virtude
            ebbe in sé, che mai per aversità quasi non si turbò, né per prosperità ch'avesse non sì
            vanagloriò. Tornato lo 'mperadore in Pisa, fece grandi e gravi processi sopra i
            Fiorentini di torre a la città ogni giuridizione e onori, disponendo tutti giudici e
            notari, e condannando il Comune di Firenze in C<hi rend="sup">M</hi> marchi d'ariento,
            e' più grandi cittadini e popolari che reggeano la città nell'avere e persone e ne' loro
            beni, e che i Fiorentini non potessero battere moneta d'oro né d'argento; e consentì per
            privilegio a messer Ubizzino Spinola di Genova e al marchese di Monferrato che potessono
            battere in loro terre i fiorini d'oro contraffatti sotto il conio di quegli di Firenze;
            la qual cosa da' savi gli fu messa in grande difalta e peccato, che per cruccio e mala
            volontà ch'avesse contro a' Fiorentini non dovea niuno privileggiare che battessono
            fiorini falsi.</p>
        </div2>
        <div2 type="capitolo">
          <head>L</head>
          <argument>
            <p rend="italic">Come lo 'mperadore condannò il re Ruberto.</p>
          </argument>
          <p>Sopra il re Ruberto fece simigliantemente grandi processi, condannandolo nel reame di
            Puglia e della contea di Proenza, e lui e sue rede nelle persone, come traditori dello
            'mperio; i quali processi furono poi cassi e annullati per papa Giovanni XXII. E stando
            lo 'mperadore in Pisa, messer Arrigo di Fiandra suo maliscalco cavalcò in Versilia, in
            Lunigiana con VIII<hi rend="sup">C</hi> cavalieri e VI<hi rend="sup">M</hi> pedoni, e
            per forza prese Pietrasanta dì XXVIII di marzo MCCCXIII. I Lucchesi, i quali erano a
            Camaiore collo sforzo de' Fiorentini, e non ardirono a contastare, si tornarono in
            Lucca. E Serrezzano, che 'l teneano i Lucchesi, s'arrenderono a' marchesi Malispini che
            teneano collo imperadore.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come lo 'mperadore s'apparecchiò per andare nel Regno contro al re
              Ruberto, e si partì di Pisa.</p>
          </argument>
          <p>Fatto ciò, prese consiglio lo 'mperadore di non urtare co' Fiorentini e cogli altri
            Toscani, che poco n'avea avanzato, ma peggiorato suo stato; ma di farsi dal capo, e
            d'andare sopra il re Ruberto con tutto suo isforzo, e torregli il Regno; e se venuto gli
            fosse fatto, si credea essere signore d'Italia; e di certo così sarebbe stato, se Idio
            non avesse riparato, come faremo menzione. Egli s'allegò col re Federigo, che tenea
            l'isola di Cicilia, e co' Genovesi, e ordinò che ciascuno a giorno nomato avesse in mare
            grande navilio di galee armate; in Alamagna e in Lombardia mandò per gente nuova, e così
            richiese tutti i suoi sudditi e' Ghibellini d'Italia. In questo soggiorno in Pisa raunò
            moneta assai, e non dormendo, tuttora al suo maliscalco facea guerreggiare Lucca e
            Samminiato, ma poco n'avanzò. Nella state MCCCXIII che soggiornò in Pisa, venutogli suo
            isforzo, si trovò con più di MMD cavalieri oltramontani, i più Alamannì, e Italiani ben
            MD. I Genovesi armarono a sua richesta LXX galee, onde fu amiraglio messer Lamba d'Oria,
            e venne col detto stuolo in Porto Pisano, e parlò a lo 'mperadore; e poi n'andò verso il
            Regno a l'isola di Ponzo. Il re Federigo armò L galee, e il giorno nominato, dì V
            d'agosto MCCCXIII, lo 'mperadore si partì di Pisa; e quello dì medesimo si trovò, lo re
            Federigo si partì coll'armata di Messina, e con M cavalieri si puose in su la Calavra, e
            prese la città di Reggio, e più altre terre.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come lo 'mperadore Arrigo morìo a Bonconvento nel contado di Siena.</p>
          </argument>
          <p>Partito lo 'mperadore di Pisa, passò su per l'Elsa e combatté Castello Fiorentino, e
            nol potéo avere: passò oltre tra Poggibonizzi e Colle infino a Siena lungo le porte. In
            Siena avea gente assai; e cavalieri di Firenze alquanti per badalucchi uscirono per la
            porta di Cammollia, ed ebbonne il peggiore, e furono ripinti per forza nella città; e
            così Siena in grande paura, lo 'mperadore valicò la città, e puosesi a campo a Monte
            Aperti in su l'Arbia. Là cominciò amalare, con tutto che infino a la partita di Pisa si
            sentisse; ma per non fallire la partita sua al giorno ordinato, si mise a cammino. Poi
            andò in piano di Filetta per bagnarsi al bagno a Macereto, e di là andò al borgo a
            Bonconvento, di là da Siena XII miglia. Là agravò forte, e come piacque a·dDio, passò di
            questa vita il dì di santo Bartolomeo, dì XXIIII d'agosto MCCCXIII.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Conta come morto lo 'mperadore si divise la sua oste, e' suoi baroni ne
              portarono il corpo a la città di Pisa.</p>
          </argument>
          <p>Morto lo 'mperadore Arrigo, la sua oste, e' Pisani, e tutti i suoi amici ne menarono
            grande dolore, e' Fiorentini, Sanesi, e' Lucchesi, e quegli di loro lega ne feciono
            grande allegrezza. Incontanente, lui morto, si partirono gli Aretini e gli altri
            Ghibellini della Marca e di Romagna dell'oste da Bonconvento, ne la quale avea gente
            grandissima a cavallo e a piede. I suoi baroni e' cavalieri pisani con loro gente sanza
            soggiorno passarono per la Maremma col corpo suo, e recarlo in Pisa: là con grande
            dolore, e poi con grande onore il soppellirono al loro Duomo. Questa fu la fine dello
            'mperadore Arrigo. E non si maravigli chi legge, perché per noi è continuata la sua
            storia sanza raccontare altre cose e avenimenti d'Italia e d'altre province e reami; per
            due cose: l'una, perché tutti i Cristiani, ed eziandio i Saracini e' Greci, guardavano
            al suo andamento e fortuna, e per cagione di ciò poche novità notabili erano in nulla
            parte altrove; l'altra, per le diverse e varie grandi fortune che gl'incorsono in sì
            piccolo tempo ch'egli visse, che di certo si credea per gli savi che se la sua morte non
            fosse stata sì prossimana, al signore di tanto valore e di sì grandi imprese com'era
            egli, avrebbe vinto il Regno e toltolo al re Ruberto, che piccolo apparecchiamento avea
            al riparo suo. Anzi si disse per molti che 'l re Ruberto no·ll'avrebbe atteso, ma
            itosene per mare in Proenza; e appresso s'avesse vinto il Regno come s'avisava, assai
            gli era leggere di vincere tutta Italia, e dell'altre province assai.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come Federigo detto re di Cicilia venne per mare a la città di
            Pisa.</p>
          </argument>
          <p>Federigo di Cicilia, il qual era in mare con suo stuolo, come fatta è menzione,
            agiuntosi già co' Genovesi, sentendo de la morte dello 'mperadore, venne in Pisa, e non
            avendo potuto vedere lo 'mperadore vivo, sì 'l volle vedere morto. I Pisani per dotta
            de' Guelfi di Toscana e del re Ruberto sì vollono il detto don Federigo fare loro
            signore: non volle la signoria, ma per sua scusa domandò loro molto larghi patti fuori
            di misura, con tutto che per gli più si credette che, bene che' Pisani gli avessono
            fatti, non avrebbe voluto lasciare la stanza di Cicilia per signoreggiare Pisa; e così
            sanza grande dimoro si tornò in Cicilia. I Pisani rimasi molto sconsolati e in paura,
            vollono fare signore il conte di Savoia e messer Arrigo di Fiandra: nullo volle
            ricevere; ma tutti i caporali e' baroni ch'erano collo imperadore si partirono e
            tornarono in loro paesi. Altri cavalieri tedeschi e brabanzoni e fiamminghi co·lloro
            bandiere rimasono al soldo de' Pisani intorno di mille a cavallo. E i Pisani non potendo
            avere altro capitano, elessono Uguiccione da Faggiuola di Massa Trabara, il quale era
            stato per lo 'mperadore vicaro in Genova. Questi venne a Pisa e prese la signoria, e
            appresso, col séguito de' cavalieri tedeschi che vi rimasono, fece in Toscana
            grandissime cose, come innanzi si farà menzione.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Come il conte Filippone di Pavia fu sconfitto a Piagenza.</p>
          </argument>
          <p>Nel detto anno MCCCXIII, del mese d'agosto, il conte Filippone di Pavia co la parte
            guelfa vegnendo sopra Piagenza, che·lla tenea messer Galeasso Visconti, fu sconfitto e
            preso.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Come i Fiorentini diedono la signoria di Firenze al re Ruberto per
              cinque anni.</p>
          </argument>
          <p>Nel detto anno MCCCXIII, ancora vivendo lo 'mperadore, i Fiorentini parendo loro essere
            in male stato, sì per la forza dello 'mperadore e di loro usciti, e ancora dentro
            tra·lloro per le sette nate per cagione delle signorie, si diedono al re Ruberto per V
            anni, e poi appresso si raffermarono per III. E così VIII anni appresso il re Ruberto
            n'ebbe la signoria, mandandovi di VI in VI mesi suo vicario; e 'l primo fu messer Iacomo
            di Cantelmo di Proenza, che venne in Firenze del mese di giugno MCCCXIII. E per simile
            modo appresso feciono i Lucchesi e' Pistolesi e' Pratesi di darsi alla signoria del re
            Ruberto. E di certo fu lo scampo de' Fiorentini, che per le grandi divisioni tra' Guelfi
            insieme, se 'l mezzo della signoria del re non fosse stata, guasti e stracciati
            s'arebbono tra·lloro, e cacciata parte.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come gli Spinoli furono cacciati di Genova.</p>
          </argument>
          <p>Nel detto anno, del mese di febbraio e di marzo, essendo morto lo 'mperadore, e partito
            Uguiccione da Faggiuola di Genova, i Genovesi ghibellini tra·lloro ebbono grande
            discordia per invidia degli ufici e signoria della terra; che gli Orii ch'erano
            possenti, e gli Spinoli somigliante, ciascuno volea essere il maggiore. Per la qual cosa
            vennero a battaglia cittadina insieme, la quale durò per XX dì continui molto
            pericolosa, che tutta la città era partita, l'una parte cogli Ori, e l'altra cogli
            Spinoli; nella quale battaglia molti ebbe morti d'una parte e d'altra. A la fine misono
            fuoco combattendo, onde arsero più di III<hi rend="sup">C</hi> case nel migliore della
            città; e dibattuti di tanta pestilenza, gli Spinoli non tanto per forza cacciati, ma per
            isdegno si partirono della città, e andarne a Bazzalla; e la terra rimase a la signoria
            di quegli d'Oria e de' Grimaldi che teneano co·lloro, e feciono stato comune di popolo,
            e durò più anni.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Come Uguiccione signore in Pisa fece molta guerra a' Lucchesi sì che
              misono i Ghibellini usciti per isforzata pace in Lucca.</p>
          </argument>
          <p>Nel detto anno MCCCXIII, essendo Uguiccione in Pisa per signore appresso la morte dello
            'mperadore colla masnada tedesca, non istette ozioso, ma innanzi ch'a·lloro fosse
            cominciata guerra, vigorosamente assalirono i Lucchesi e' Samminiatesi, cavalcandogli
            molto spesso infino a le porte, ardendo e guastando; e in più avisamenti sempre n'ebbono
            i Lucchesi il peggiore, però che per la loro discordia tra' Guelfi medesimi, per sette
            fatte per invidia di loro signorie, male intendeano a seguire l'antica loro buona
            sollecitudine e unità e vittorie, ma scemando loro cavallate e soldati; per la qual cosa
            a' Fiorentini convenia portare tutto il fascio e la spesa, sovente cavalcando a Lucca,
            popolo e cavalieri, a la loro difensione. Ma Uguiccione co' Pisani essendo di presso,
            partiti i Fiorentini, incontanente gli cavalcava, sì che molto gli afrisse; e per la
            loro divisione de la quale era capo dell'una setta messer Luti degli Obizzi, e
            dell'altra messer Arrigo Berarducci, contra la volontà de' Fiorentini pace feciono co'
            Pisani, rendendo loro Ripafratta e più altre castella de' Pisani, ch'anticamente aveano
            sopra loro guadagnate, e rimisono in Lucca quegli della casa degl'Interminegli e loro
            séguito; onde i Fiorentini molto isdegnarono e furono crucciosi.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Della morte di papa Chimento.</p>
          </argument>
          <p>Nell'anno MCCCXIIII, dì XX d'aprile, morì papa Chimento: volendo andare a Bordello in
            Guascogna, passato il Rodano a la Rocca Maura in Proenza, amalò e morì. Questi fu uomo
            molto cupido di moneta, e simoniaco, che ogni benificio per danari s'avea in sua corte,
            e fu lussurioso; che palese si dicea che tenea per amica la contessa di Pelagorga
            bellissima donna, figliuola del conte di Fusci. E lasciò i nipoti e suo lignaggio con
            grandissimo e innumerabile tesoro. E dissesi che, vivendo il detto papa, essendo morto
            uno suo nipote cardinale cu' egli molto amava, costrinse uno grande maestro di
            negromanzia che sapesse che dell'anima del nipote fosse. Il detto maestro, fatte sue
            arti, uno cappellano del papa molto sicuro fece portare a' dimonia, i quali il menarono
            a lo 'nferno, e mostrargli visibilemente uno palazzo, iv'entro uno letto di fuoco
            ardente, nel quale era l'anima del detto suo nipote morto, dicendogli che per la sua
            simonia era così giudicato. E vide nella visione fare un altro palazzo a la 'ncontra, il
            quale gli fu detto si facea per papa Clemento; e così rapportò il detto cappellano al
            papa, il quale mai poi non fu allegro, e poco vivette appresso: e morto lui, lasciato la
            notte in una chiesa con grande luminara, s'accese e arse la cassa, e 'l corpo suo da la
            cintola in giù.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come Uguiccione co' Pisani presono la città di Lucca, e rubarono il
              tesoro della Chiesa.</p>
          </argument>
          <p>Nel detto anno MCCCXIIII, essendo i Ghibellini rimessi in Lucca, Uguiccione molto
            tegnendo corti i Lucchesi, che rendessono i beni loro, e' Guelfi di Lucca che gli
            s'aveano apropiati non gli voleano rendere, per lo detto Uguiccione tradimento fu
            ordinato in Lucca cogl'Interminelli, che v'erano rimessi, e con Quartigiani e Pogginghi
            e Onesti. E subitamente a dì XIIII di giugno nel detto anno, la terra sì misono a
            romore, combattendo insieme, e giugnendo Uguiccione a le porte co' Pisani e loro isforzo
            per la detta parte, gli fu data la postierla del Prato. Onde entrò nella terra con sua
            gente il vicaro del re Ruberto, messer Gherardo da Sa·Lupidio de la Marca, e gli altri
            Guelfi di Lucca male in accordo e peggio forniti di cavalieri e di gente; e bene
            ch'avessono mandato per soccorso a' Fiorentini, i quali già venuti a Fucecchio, ma il
            loro soccorso fu tardi, perché Uguiccione co' Pisani aveano corsa la terra. Per la qual
            cosa il vicaro del re Ruberto e gli altri Guelfi non potendo resistere, uscirono di
            Lucca e vennonne a Fucecchio, e a Santa Maria a Monte, e l'altre castella del Valdarno,
            e la città di Lucca per gli Pisani e' Tedeschi fu corsa e spogliata d'ogni ricchezza,
            che per VIII dì durò la ruberia così agli amici come a' nemici, pur chi più avea forza,
            con molti micidii e incendii. E oltre a·cciò il tesoro della Chiesa di Roma, che 'l
            cardinale messer Gentile da Montefiore de la Marca avea per comandamento del papa tratto
            di Roma e di Campagna e del Patrimonio, e avevalo lasciato in San Friano di Lucca, per
            lo detto Uguiccione e sue masnade tedesche, e per gli Pisani tutto fu rubato e portato
            in Pisa. E non si ricorda di gran tempi passati che una città avesse una sì grande
            aversità e perdite per parte che vi rientrasse com'ebbe la città di Lucca d'avere e di
            persone.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Come messer Piero fratello del re Ruberto venne in Firenze per
            signore.</p>
          </argument>
          <p>Nel detto anno e mese di giugno i Fiorentini avendo novelle della perdita di Lucca,
            furono molto crucciosi e scommossi, e già avendo dinanzi gl'indizii, s'erano mossi al
            soccorso, ma giunsono tardi, ché Uguiccione co' Pisani erano più vicini, e prima
            fornirono d'avere Lucca. I Fiorentini, essendo perduta Lucca, presono poi le castella di
            Valdarno che ancora si teneano a parte guelfa, ciò furono Fucecchio, Santa Maria a
            Monte, Montecalvi, Santa Croce, e Castello Franco, e Montetopoli; e in Valdinievole,
            Montecatini e Montesommano; ma Serravalle, in su la perdita di Lucca, per nigrigenza e
            avarizia de' Pistolesi, non volendo spendere CCC fiorini d'oro per dare a le masnade che
            'l teneano, dagli usciti di Pistoia fu preso; e così Toscana apparecchiata a grande
            guerra per la rivoluzione della città di Lucca. I Fiorentini mandarono incontanente in
            Puglia al re Ruberto che mandasse loro uno de' frategli con gente a cavallo e per loro
            capitano. Il re Ruberto sanza in dugio mandò a·fFirenze messer Piero suo minore
            fratello, giovane molto grazioso e savio e bello, con CCC uomini di cavallo, e con savio
            consiglio di suoi baroni; e giunse in Firenze a dì XVIII d'agosto del detto anno: da'
            Fiorentini fu ricevuto a grande onore come loro signore, dandoli del tutto la signoria
            della città, e faceva i priori e tutti gli uficiali di Firenze. E fu sì grazioso apo i
            Fiorentini, che se fosse vivuto, per gli più si dice che' Fiorentini l'avrebbono fatto
            loro signore a vita.</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come il re Ruberto andò con grande stuolo sopra Cicilia, e assediò la
              città di Trapali.</p>
          </argument>
          <p>Nel detto anno MCCCXIIII il re Ruberto per vendicarsi di don Federigo di Cicilia che
            alla venuta dello 'mperadore gli avea rotta pace, e allegatosi co·llui, e prese le sue
            terre in Calavra, sì fece una grande armata a Napoli, che tra di Proenza e di Puglia e
            de·Regno e Genovesi armò CXX galee, e tra uscieri e legni grossi da portare cavagli e
            arnesi d'oste presso di C, sì che CC e più legni a gabbia fu lo stuolo, e con MM
            cavalieri e gente a piè senza numero. Egli in persona col prenze Filippo e con messer
            Gianni suoi fratelli si partirono di Napoli col detto stuolo del mese d'agosto del detto
            anno, e puose in Cicilia a Castello a Mare, e per forza l'ebbe; e poi a la città di
            Trapali puose l'assedio per mare e per terra, e quella credendosi di presente avere per
            trattati fatti prima ch'e' si movesse, da' cittadini di Trapali ingannato tue, che sotto
            i detti trattati fatti fare a posta di don Federigo fu tanto lo 'ndugio della partita
            del re Ruberto, ch'egli fornì Trapali di gente e di vittuaglia, e rafforzò la città per
            modo che per battaglia, che più e più ve ne diè il re Ruberto, no·lla potéo avere: e per
            lungo stallo e male tempo di pioggia, e l'oste mal fornita di vittuaglia per lo tempo
            contrario, grande infermeria e mortalità fu nell'oste. Il re Ruberto veggendo non potea
            avere la città, né combattere non volea don Federigo co·llui in mare né in terra, fatta
            fu triegua per tre anni tra·lloro, e così si partì il re Ruberto con sua oste assai
            peggiorato, e sanza nulla aquistare: di là tornò in Napoli il dì di calen di gennaio,
            anno MCCCXIIII, e più galee delle sue afondarono in mare colla gente, perch'erano state
            nuove e non riconce in sì lungo soggiorno.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come i Padovani furono sconfitti a Vincenza da messer Cane della
            Scala.</p>
          </argument>
          <p>Nel detto anno MCCCXIIII, dì XVIII di settembre, essendo i Padovani con tutto loro
            isforzo, andarono a Vincenza, e presono i borghi, e assediavano la terra. Messer Cane
            signore di Verona subitamente venne in Vincenza con poca gente assalì i Padovani; e
            eglino male ordinati, confidandosi de la presa de' borghi, sì furono sconfitti, e molti
            di loro presi e morti.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Come i Fiorentini feciono pace cogli Aretini.</p>
          </argument>
          <p>Nel detto anno MCCCXIIII, a dì XXVIII di settembre, i Fiorentini e' Sanesi e tutta la
            lega di parte guelfa di Toscana feciono pace cogli Aretini per mano di messer Piero
            figliuolo del re Carlo in Firenze, ch'abitava in casa i Mozzi a capo del ponte
            Rubaconte.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come apparve una stella commeta in cielo.</p>
          </argument>
          <p>Nel detto anno MCCCXIIII apparve una commeta di verso settantrione quasi a la fine del
            segno de la Vergine, e durò più di VI semmane, e secondo che dissono gli astrologi,
            significò molte novità e pestilenze ch'appresso furono, e la morte del re di Francia e
            di suoi figliuoli, che morirono poco appresso.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Della morte di Filippo re di Francia e di suoi figliuoli.</p>
          </argument>
          <p>Nel detto anno MCCCXIIII, del mese di novembre, il re Filippo re di Francia, il quale
            avea regnato XXVIIII anni, morì disaventuratamente, che essendo a una caccia, uno porco
            salvatico gli s'atraversò tra gambe al cavallo in su ch'era, e fecelne cadere, e poco
            appresso morì. Questi fu de' più belli uomini del mondo, e de' maggiori di persona, e
            bene rispondente ogni membro, savio da·ssé e buono uomo era, secondo laico, ma per
            seguire suoi diletti, massimamente in caccia, sì non disponea le sue virtù al reggimento
            del reame, anzi le commettea in altrui, sicché le più volte si reggea per male
            consiglio, e quello credea troppo, onde assai pericoli recò al suo reame. Questi lasciò
            III figliuoli: Luis re di Navarra, Filippo conte di Pettieri, e Carlo conte de la
            Marcia. Tutti questi furono in poco tempo l'uno appresso l'altro re di Francia,
            succedendo l'uno a l'altro per morte. E poco innanzi che il re Filippo loro padre
            morisse, avenne loro grande e vituperevole isventura, che le mogli di tutti e tre si
            trovarono in avolterio; e sì erano ciascuno di loro de' più begli Cristiani del mondo.
            La moglie de·re Luis fu figliuola del duca di Borgogna. Questi quando fu re di Francia
            la fece strangolare con una guardanappa, e poi prese a moglie la reina Crementa,
            figliuola che fu di Carlo Martello figliuolo del re Carlo secondo. La seconda e la terza
            donna di loro furon serocchie e figliuole del conte di Borgogna, e rede della contessa
            d'Artese. Filippo conte di Pettieri per disdette de la sua, e che l'amava molto, la si
            ritolse per buona e per bella: Carlo conte della Marcia, mai non rivolle la sua, ma la
            tenne in pregione. Questa sciagura si disse ch'avenne loro per miracolo, per lo peccato
            regnato in quella casa di prendere a moglie loro parenti, non guardando grado, o forse
            per lo peccato commesso per lo loro padre della presura di papa Bonifazio, come il
            vescovo d'Ansiona profetizzò, secondo dicemmo addietro.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Della lezione che fu fatta in Alamagna di due imperadori, l'uno il dogi
              di Baviera, e l'altro quello d'Osteric.</p>
          </argument>
          <p>Nel detto anno MCCCXIIII per li prencipi de la Magna fu fatta lezione di due re de la
            Magna. L'uno fu il fratello del dogi di Baviera chiamato Lodovico, uomo valoroso e
            franco. Questi ebbe più boci, ciò fu quella dell'arcivescovo di Maganza e di quello di
            Trievi, e quella del re Giovanni di Buemmia e del dogio di Sassogna, e quella del
            marchese di Brandimborgo. Federigo d'Osteric ebbe quella dell'arcivescovo di Cologna e
            quella del dogio di Baviera nimico del fratello. Queste ebbe certe, e ebbe quella del
            dogio di Chiarentana, il quale dicea dovea essere re di Boemmia di ragione, perch'avea
            per moglie la prima figliuola di Vincislao reda. E ebbe la boce d'uno de' marchesi di
            Brandimborgo, che dicea ch'era di ragione marchese, ma non possedea. Ma Lodovico più
            presso era di ragione imperadore, se non che 'l dogio di Baviera suo fratello per
            promessione fatta diè la sua boce co' detti altri lettori a Federigo dogio d'Osteric, de
            la quale isvariata lezione grande scandalo surse in Alamagna tra l'uno eletto e l'altro,
            e tra 'l dogio di Baviera e Lodovico eletto suo fratello, e più assembramenti e guerre
            ebbe tra·lloro.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come Uguiccione signore di Pisa fece gran guerra a le terre vicine.</p>
          </argument>
          <p>Nell'anno MCCCXIIII, avendo Uguiccione da Faggiuola co' Pisani e' Tedeschi presa la
            città di Lucca, come adietro è fatta menzione, tutte le castella che' Lucchesi aveano
            de' Pisani possedute infino al tempo del conte Ugolino rendé al Comune di Pisa, de le
            quali i Pisani feciono disfare Asciano e Cuosa, e Castiglione di Valdiserchio, e
            Nozzano, e 'l ponte a Serchio, e ritennero il castello di Ripafratta, il Mutrone, e 'l
            Viereggio di su la marina, e Rotaia, e 'l borgo di Serrezzano. E in questo medesimo
            tempo e nel caldo di tanta vittoria il detto Uguiccione colla masnada de' Tedeschi
            cavalcando sovente sopra i Pistolesi infino a Carmignano, e sopra i Volterrani, e per
            tutta Maremma, e sopra Samminiato, e per assedio ebbe il castello di Cigoli e di più
            altre loro castella, e molto gli affrisse, e poi si puose ad asedio a Montecalvi, che 'l
            tenevano i Fiorentini: per non essere soccorso si rendéo a Uguiccione e a' Pisani, salve
            le persone.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Come coronato il re Luis di Francia, andò ad oste sopra i Fiaminghi, ma
              niente v'aquistò.</p>
          </argument>
          <p>Nell'anno MCCCXV, il dì di san Giovanni Batista di giugno, Luis si coronò re di Francia
            colla reina Crementa sua moglie. Incontanente che fu coronato, fece bandire oste sopra i
            Fiamminghi, rompendo triegue e pace che il re Filippo suo padre avea fatte co·lloro; e
            in persona con tutta la baronia di Francia, in numero di X<hi rend="sup">M</hi> o più
            cavalieri e popolo innumerabile, andò in Fiandra, e puosesi a campo a Coltrai. Il conte
            Ruberto di Fiandra co' suoi Fiamminghi gli vennono a lo 'ncontro a Coltrai per
            combattere co·llui. Come piacque a Dio, del mese d'agosto cadde tanta piova (e 'l paese
            di Fiandra è come marese), che 'l carreggio che apportava la vittuaglia a l'oste de'
            Franceschi non potea uscire di cammino, e le tende e' padiglioni de la detta oste sì
            circondati d'acque e di pantano, che non poteva appena andare l'uomo dall'uno padiglione
            a l'altro; sì che per lo difetto de la vittuaglia, e per lo guastamento del campo,
            convenne che il re di Francia si partisse da oste del mese di settembre, con vergogna e
            con gran dammaggio quasi di tutti i loro arnesi. E poi il detto conte di Fiandra con sua
            oste andò infino a Cassella e Santo Mieri per assediare la terra, e se non che quegli de
            le buone ville non vollono più vergogna fare al re, elli avrebbono potuto correre tutto
            Artese sanza contasto neuno.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Come Uguiccione signore di Lucca e di Pisa fece porre l'assedio al
              castello di Montecatini.</p>
          </argument>
          <p>Nel detto anno Uguiccione da Faggiuola co la forza delle masnade de' Tedeschi, signore
            al tutto di Pisa e di Lucca, trionfando per tutta Toscana, fece porre oste e assedio a
            Montecatini in Valdinievole, il quale teneano i Fiorentini dopo la perdita di Lucca, e
            quello guernito di buona gente, con battifolli fu molto distretto, sì che gran difetto
            aveano di vittuaglia. I Fiorentini mandato nel Regno per lo prenze Filippo di Taranto
            fratello del re Ruberto, per contastare la rabbia d'Uguiccione e de' Pisani e de'
            Tedeschi, quegli venne a Firenze dì XI di luglio, con V<hi rend="sup">C</hi> cavalieri
            al soldo de' Fiorentini con messer Carlo suo figliuolo contra voglia del re Ruberto,
            conoscendo il suo fratello per più di testa che savio, e con questo non bene aventuroso
            di battaglie, ma il contradio; e se' Fiorentini avessono voluto più indugiare, il re
            Ruberto mandava a Firenze il duca suo figliuolo con più ordine e con più consiglio e
            migliore gente: ma la fretta de' Fiorentini, co lo studio della contradia fortuna, gli
            fece pure volere il prenze, onde a·lloro seguì grande dammaggio e disinore.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">Come il prenze di Taranto venuto in Firenze, i Fiorentini uscirono ad
              oste per soccorrere Montecatini, e furono sconfitti da Uguiccione de la Faggiuola.</p>
          </argument>
          <p>Venuto il prenze di Taranto e 'l figliuolo in Firenze, Uguiccione con tutto suo isforzo
            di Pisa e di Lucca, e del vescovo d'Arezzo, e de' conti da Santa Fiore, e di tutti i
            Ghibellini di Toscana e usciti di Firenze, e con aiuto de' Lombardi da messer Maffeo
            Visconti e da' figliuoli, il quale Uguiccione fue con novero di XXV<hi rend="sup">C</hi>
            e più di cavalieri, e popolo grandissimo, venne all'assedio del detto castello di
            Montecatini. I Fiorentini per quello soccorrere raunarono grande oste, richeggendo tutta
            loro amistà: vi furono Bolognesi, Sanesi, Perugini, de la Città di Castello, d'Agobbio,
            e di Romagna, e di Pistoia, di Volterra, e di Prato, e di tutte l'altre terre guelfe e
            amici di Toscana, in quantità, co la gente del prenze e di messer Piero, di XXXII<hi rend="sup">C</hi> di cavalieri, e gente a piè grandissima, e partirsi di Firenze dì VI
            d'agosto. E venuta la detta oste de' Fiorentini e del prenze in Valdinievole a la
            'ncontra di quella d'Uguiccione, più dì stettono affrontati, il fossato della Nievole in
            mezzo, con più assalti e badalucchi. I Fiorentini con molti capitani e con poca ordine i
            nemici aveano per niente; Uguiccione e sua gente con tema grande, e per quella faceano
            grande guardia e savia condotta. Uguiccione avendo novelle che i Guelfi delle sei
            migliaia del contado di Lucca per sodduzione de' Fiorentini venieno verso Lucca, e già
            aveano rotta la scorta e la strada onde venia la vittuaglia a l'oste d'Uguiccione, prese
            per consiglio di levarsi dall'assedio, e di notte si ricolse, e fece ardere i
            battifolli, e venne con sua gente schierata in sul congiugnimento dello spianato
            dell'una oste e dell'altra, a intenzione, se 'l prenze e sua oste non si dilungasse, di
            valicare e andarsene a Pisa; e se 'l volessono contrastare, d'avere l'avantaggio del
            campo, e di prendere la ventura della battaglia. Il prenze e' Fiorentini e loro oste
            veggendo ciò, in sul giorno si levarono da campo, e istendero loro padiglioni e arnesi,
            e 'l prenze malato di quartana, con poca provedenza non tenendo ordine di schiere per lo
            sùbito e improviso levamento di campo, s'affrontarono con i nimici, credendogli avere in
            volta. Uguiccione veggendo non potea schifare la battaglia, fece assalire le guardie
            dello spianato, ch'erano i Sanesi e' Colligiani e altri, a' suoi feditori intorno di CL
            cavalieri, ond'era capitano col pennone imperiale messer Giovanni Giacotti Malespini
            rubello di Firenze, e 'l figliuolo d'Uguiccione, e quegli Sanesi e Colligiani sanza
            contrasto ruppero e trascorsono infino a la schiera di messer Piero ch'era colla
            cavalleria de' Fiorentini. Quivi i detti feditori furono rattenuti, e quasi tutti
            tagliati e morti, e rimasevi morto il detto messer Giovanni, e 'l figliuolo d'Uguiccione
            e loro compagnia, e abattuto il pennone imperiale, con molta buona e franca gente.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Ancora de la detta battaglia e sconfitta de' Fiorentini e del
            prenze.</p>
          </argument>
          <p>Essendo cominciato l'assalto, e Uguiccione veduto il male sembiante di fuggire che
            feciono i Sanesi e' Colligiani per la percossa de' suoi feditori, incontanente fece
            fedire la schiera de' Tedeschi, ch'erano da VIII<hi rend="sup">C</hi> cavalieri e più, e
            quegli rabbiosamente assalendo la detta oste male ordinata, che per la sùbita levata
            gran parte de' cavalieri non erano armati di tutte loro armi, e' pedoni male in ordine,
            anzi al fedire che feciono i Tedeschi di costa, i gialdonieri lasciarono cadere le loro
            lance sopra i nostri cavalieri, e misonsi in fugga; la quale intra l'altre fu gran
            cagione della rotta dell'oste de' Fiorentini, che la detta schiera de' Tedeschi pignendo
            innanzi gli misono in volta con poco ritegno, salvo dalla schiera di messer Piero e de'
            Fiorentini, che assai sostennono; a la perfine furono sconfitti. Ne la quale battaglia
            morì messer Piero fratello del re Ruberto, e non si ritrovò mai il corpo suo; e morìvi
            messere Carlo figliuolo del prenze, e 'l conte Carlo da Battifolle, e messer Caroccio e
            messer Brasco d'Araona conostaboli de' Fiorentini, uomini di gran valore; e di Firenze
            vi rimasono quasi di tutte le grandi case e di grandi popolari, in numero di CXIIII tra
            morti e presi cavalieri delle cavallate, e di Siena, di Bologna, e di Perugia e
            dell'altre terre di Toscana e di Romagna pur de' migliori; ne la qual battaglia furono
            di tutte genti morti tra uomini a cavallo e a piede da II<hi rend="sup">M</hi> e presi
            da MD. Il prenze con tutta l'altra gente si fuggì, chi verso Pistoia, e chi verso
            Fucecchio, e chi per la Cerbaia, onde molti capitando a' pantani della Guisciana, del
            sopradetto numero de' morti sanza colpi annegarono assai. Questa dolorosa sconfitta tu
            il dì di santo Giovanni dicollato, dì XXVIIII d'agosto MCCCXV. Fatta la detta sconfitta,
            il castello di Montecatini s'arrendéo a Uguiccione, e 'l castello di Montesommano, i
            quali teneano i Fiorentini; e quegli che dentro v'erano se n'andarono sani e salvi per
            patti.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come Vinci e Cerreto Guidi si rubellarono a' Fiorentini.</p>
          </argument>
          <p>Come la detta sconfitta fu fatta, i signori d'Anghiano rubellarono dal Comune di
            Firenze il loro castello di Vinci, e Baldinaccio degli Adimari rubello di Firenze
            rubellò il castello di Cerreto Guidi di Greti; e fuggendo i Fiorentini e gli altri de la
            detta sconfitta, ne presono e rubarono assai; e poi per più tempo fatta compagnia con
            Uguiccione, e poi con Castruccio di Lucca, grande guerra feciono al contado di Firenze
            in quella contrada, e più volte vi furono rotti e ricevettono danno i soldati di Firenze
            e que' d'Empoli, e di Pontormo, e del paese per le masnade de' Tedeschi di Lucca. A la
            fine per patti e per danari essendo tratto di bando Baldinaccio e altri, con vergogna
            del Comune di Firenze, renderono le dette castella a' Fiorentini.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Come il re Ruberto mandò in Firenze per capitano il conte Novello.</p>
          </argument>
          <p>Nel detto anno i Fiorentini per la detta sconfitta non isbigottiti, ma vigorosamente la
            loro città di Firenze riformarono e d'ordini e di forza di gente d'arme e di moneta, e
            steccarsi i fossi per la loro difensione, e mandarono al re Ruberto per uno capitano di
            guerra, il quale sanza indugio mandò a·fFirenze il conte d'Andria e di Montescaglioso
            detto conte Novello de la casa del Balzo, con CC cavalieri; e costì stettono al riparo
            della fortuna d'Uguiccione sanza perdere stato o signoria o castello o altra tenuta,
            onde i Ghibellini e usciti di Firenze si trovarono ingannati, che si credeano avere
            vinta la terra fatta la sconfitta: ed e' fu il contradio, che già per ciò non fu il
            danno sì grande, che essendo in Firenze, paresse v'avesse mai avuta sconfitta, non
            lasciando gli artefici di fare i loro lavori continuo.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come Uguiccione fece tagliare la testa a Banduccio Bonconti e al
              figliuolo, grandi cittadini di Pisa.</p>
          </argument>
          <p>Nell'anno MCCCXVI, del mese di marzo, trionfando Uguiccione della detta vittoria, e
            avendo la signoria di Pisa e di Lucca, volendo come tiranno al tutto dominare sanza
            contasto, fece pigliare in Pisa Banduccio Bonconti e 'l figliuolo, uomo di grande senno
            e autoritade, e molto creduto da' suoi cittadini, perché per bene del suo Comune
            contrastava a la sua tirannia, gli fece subitamente dicapitare, opponendo loro
            falsamente che teneano trattato col re Ruberto; onde i Pisani forte s'indegnarono contra
            Uguiccione, ma per la sua forza e signoria nullo l'ardiva a contastare. Facciamne
            menzione per quello che·nn'avenne poi.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Come i Fiorentini si divisono tra·lloro per sette, e feciono
            bargello.</p>
          </argument>
          <p>Nel detto anno MCCCXVI i Fiorentini volendosi fortificare e riparare a la forza
            d'Uguiccione, mandarono in Francia ambasciadori e sindachi per fare venire per loro
            capitano messer Filippo di Valos figliuolo di messer Carlo di Francia con VIII<hi rend="sup">C</hi> cavalieri franceschi, il quale per la turbazione della morte del re
            Luis di Francia suo cugino non venne; e ancora v'ebbe sturbo e difetto per le sette che
            nacquero grandissime tra' Fiorentini, che l'una parte de' Guelfi amavano la signoria
            de·re Ruberto e de' Franceschi, e gli altri il contradio e' voleano; e mandarono in
            Alamagna per lo conte di Liutimberghe perché menasse V<hi rend="sup">C</hi> cavalieri
            tedeschi, e simigliante non vennero, e volentieri avrebbono tolta la signoria data al re
            Ruberto. Onde in Firenze si cominciò grande scisma e parte tra' Guelfi; e dell'una parte
            che disamavano la signoria del re Ruberto erano capo messer Simone della Tosa con certi
            grandi, e' Magalotti con certi popolari, i quali al tutto co·lloro isforzo e séguito
            signoreggiavano la terra; e se non fosse per la tema d'Uguiccione, certamente la parte
            del re Ruberto n'avrebbono cacciata fuori della città; e mandarne il conte Novello con
            sua gente, che non era ancora dimorato in Firenze che IIII mesi capitano di guerra, e
            dovea dimorare uno anno: e sì era in Firenze vicaro in luogo di podestà e capitano per
            lo re Ruberto, ma poco podere v'avea, però che la setta contraria aveano la forza e
            signoria del priorato e degli altri offici e ordini de la terra. E per meglio
            signoreggiare la terra ed essere più temuti, la detta setta reggente criò e fece uno
            bargello ser Lando d'Agobbio, uomo carnefice e crudele; e il dì di calen di maggio
            MCCCXVI gli diedono il gonfalone e la signoria; il quale continuo stava con V<hi rend="sup">C</hi> fanti armati con mannaie a piè del palagio de' priori, e subitamente
            mandava pigliando Ghibellini e rubelli e loro figliuoli e altri cui gli piacea di fatto,
            in città e in contado, e sanza giudicio ordinale di fatto gli facea a' suoi fanti
            tagliare colle mannaie; e così fece a' cherici sacri della casa degli Abati, e a uno
            giovane innocente della casa de' Falconieri, e a più altri di basso affare; onde il
            comune popolo di Firenze isbigottiti della guerra di fuori d'Uguiccione, e de la
            tirannesca e crudele signoria d'entro, ciascuno vivea in paura, così i Guelfi come i
            Ghibellini, i quali non erano di quella setta, e la città era caduta in pessimo stato;
            se non che Idio vi provide con corto rimedio, come innanzi farà menzione.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come si murarono parte delle mura di Firenze, e fecesi una mala
            moneta.</p>
          </argument>
          <p>Nel detto anno e tempo, sotto la signoria del detto bargello, in Firenze si compierono
            di murare le mura dal prato d'Ognesanti a San Gallo, e fecesi una moneta falsa in
            Firenze, ch'era quasi tutta di rame bianchita d'ariento di fuori, e contavasi l'uno
            danari VI, che non valea danari IIII, e chiamarsi bargellini: fu molto biasimata per gli
            buoni uomini.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come Uguiccione da Faggiuola fu cacciato della signoria di Pisa e di
              Lucca, e come Castruccio di prima ebbe la signoria di Lucca.</p>
          </argument>
          <p>Nel detto anno MCCCXVI, dì X d'aprile, essendo in Lucca per signore il figliuolo
            d'Uguiccione da Faggiuola, Castruccio della casa degl'Interminelli (non perciò de'
            migliori della casa, ma era di grande ardire e séguito), avendo fatto in Lunigiana certe
            ruberie e micidi contra volontà d'Uguiccione, preso fu in Lucca dal figliuolo
            d'Uguiccione per giustiziare. Quelli per la forza de' suoi consorti e séguito non
            l'osava né ardia a·ffare: mandò per Uguiccione suo padre, e egli venne a Lucca con parte
            di sua cavalleria per seguire la detta giustizia. Sì tosto come fu in sul Monte San
            Giuliano, il popolo di Pisa si levò a romore per soperchi ricevuti, e per la morte di
            Banduccio Bonconti e del figliuolo, onde forte s'erano gravati della signoria
            d'Uguiccione, onde fu capo Coscetto dal Colle franco popolare, e corsono con arme e con
            fuoco al palagio ove stava Uguiccione e sua famiglia, gridando: «Muoia il tiranno
            d'Uguiccione»; e così rubarono e uccisono tutta sua famiglia, e rimutaro stato nella
            terra, e feciono loro signore il conte Gaddo de' Gherardeschi, uomo savio e di gran
            podere. Uguiccione trovandosi in Lucca, quasi la terra scommossa per rubellarsi contra
            lui per la cagione di Castruccio, e avendo novelle da Pisa che' Pisani s'erano
            rubellati, per paura si partì egli e 'l figliuolo e sua gente, e andarsene verso
            Lombardia nelle terre del marchese Spinetta, e poi a Verona a messer Cane della Scala.
            Castruccio scampato, a grido fu fatto signore di Lucca per uno anno, coll'aiuto e favore
            di messer Pagano di Quartigiani, Pogginghi, e Onesti, e con patto che 'l detto messer
            Pagano fosse signore in contado, e compiuto l'anno, scambiare la signoria. Ma Castruccio
            per essere al tutto signore, gli colse cagione, e cacciollo di Lucca e del contado; e
            tali sono i meriti de' tiranni. E così in picciolo tempo a Uguiccione fu mutata la
            fortuna, e l'una città e l'altra tratta de la sua tirannica signoria. Questo fu il
            guidardone che lo 'ngrato popolo di Pisa rendé a Uguiccione da Faggiuola, che gli avea
            vendicati di tante vergogne, e racquistate loro tutte loro castella e dignità, e
            rimisigli nel maggiore stato, e più temuti da' loro vicini che città d'Italia.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Come il conte da Battifolle fu vicario in Firenze, e caccionne il
              bargello, e mutòe stato in Firenze.</p>
          </argument>
          <p>Nel detto anno MCCCXVI gran parte de' Guelfi grandi e popolani di Firenze ch'aveano
            data la signoria al re Ruberto, i quali erano gran parte di tutte le maggiori schiatte
            de la terra, e co·lloro quasi tutti i mercatanti e artefici, parea loro male stare per
            la signoria del bargello, segretamente si dolfono per lettere e ambasciadori al re
            Ruberto, e richiesollo ch'egli facesse vicario di Firenze il conte Guido da Battifolle;
            il quale dal re fu accettato e fatto. E 'l detto conte del mese di luglio del detto anno
            venne a Firenze, e prese la signoria per lo re. L'altra setta che signoreggiava la città
            nel priorato, che non amavano la signoria del re Ruberto, volentieri l'avrebbero
            contastato; ma il conte da Battifolle era sì Guelfo e sì possente vicino, che
            no·ll'ardirono a contastare a la sua venuta in Firenze. Ma poco pote' aoperare i·lloro
            contradio per la sua signoria, per la forza del bargello, e perché tutti e VII i priori
            e gonfaloniere erano di quella setta, e' gonfalonieri delle compagnie dell'arti di
            Firenze. Ma avenne in quello tempo che la figliuola del re Alberto de la Magna,
            serocchia del dogio d'Osteric, andava a marito a Carlo duca di Calavra figliuolo del re
            Ruberto, e passò per Firenze: incontro per acompagnarla venne l'arcivescovo di Capova
            cancelliere del re, e messer Gianni fratello del re Ruberto, e 'l conte camerlingo, e 'l
            conte Novello con cavalieri in numero di CC. Venuti in Firenze, per lo conte da
            Battifolle vicario del re, e per gli altri cittadini ch'amavano la sua signoria, si
            dolfono a quegli signori della signoria del bargello, e mostrarono com'era contra
            l'onore e stato del re; onde avenne che si tramisono d'accordo e per parole e per
            minacce che' Guelfi si raccomunassono insieme de la signoria, e convenne che si facesse;
            sì che a la lezione de' priori, che venia in mezzo ottobre, che VII erano già fatti di
            quella setta che reggea la città, convenne che VI altri de la parte del re
            s'agiugnessono a quegli. E come quegli signori furono co la donna a Napoli, e fatto
            asapere al re lo stato di Firenze e la signoria del bargello, incontanente mandò il re a
            Firenze che la detta signoria s'abbattesse, e 'l bargello più non fosse; e così fu
            fatto. E partissi il bargello di Firenze del mese d'ottobre MCCCXVI, però che la parte
            del re col podere del conte da Battifolle vicario avea già sì presa forza, che non che
            di disfare l'oficio del bargello, ma la seguente lezione de' XIII priori furono quasi
            tutti de la parte ch'amavano la signoria del re; e così al tutto il conte da Battifolle
            con quella parte rimasono signori, e si mutò stato in Firenze sanza nulla altra
            turbazione o cacciamento di genti. La quale gente di vero tennero la città in assai
            pacifico e tranquillo stato più tempo appresso, onde la città s'avanzò e migliorò assai;
            e per lo detto conte da Battifolle vicario s'ordinò e cominciò e fece gran parte del
            palagio nuovo ove sta la podestà. E nel detto anno, del mese di gennaio, a la signoria
            del detto conte nacque al Terraio in Valdarno uno fanciullo con due corpi così fatto, e
            fu recato in Firenze, e vivette più di XX dì; poi morì a lo spedale di Santa Maria della
            Scala, l'uno prima che l'altro: e volendo essere recato vivo a' priori ch'allora erano,
            per maraviglia non vollono ch'entrasse in palagio, recandolsi a pianta e sospetto di sì
            fatto mostro, il quale secondo l'oppenione degli antichi ove nasce era segno di futuro
            danno.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Conta di grande fame e mortalità ch'avenne oltremonti.</p>
          </argument>
          <p>Nel detto anno MCCCXVI grande pestilenzia di fame e mortalità avenne nelle parti di
            Germania, cioè nella Magna di sopra verso tramontana, e stesesi in Olanda, e in Frisia,
            e in Silanda, e in Brabante, e in Fiandra, e in Analdo, e infino ne la Borgogna, e in
            parte di Francia; e fu sì pericolosa, che più che 'l terzo de la gente morirono, e da
            l'uno giorno a l'altro quegli che parea sano era morto. E 'l caro fu sì grande di tutte
            vittuaglie e di vino, che se non fosse che di Cicilia e di Puglia vi si mandò per mare
            per gli mercatanti per lo grande guadagno, tutti morieno di fame. Questa pestilenzia
            avenne per lo verno dinanzi, e poi la primavera e tutta la state fu sì forte piovosa, e
            'l paese è basso, che l'acqua soperchiò e guastò ogni sementa. Allora le terre
            affogarono sì, che più anni appresso quasi non fruttarono, e corruppe l'aria. E dissono
            certi astrolaghi che la cometa ch'aparve dinanzi nel MCCCXIIII fu segno di quella
            pestilenzia, ch'ella dovea venire perché la sua infruenzia fu sopra quegli paesi. E in
            quello tempo la detta pestilenzia contenne simigliante in Romagna e in Casentino infino
            in Mugello.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Della lezione di papa Giovanni XXII.</p>
          </argument>
          <p>Giovanni XXII, nato di Caorsa di basso affare, sedette papa anni XVIII, mesi II e dì
            XXVI. Questi fu eletto dì VII d'agosto MCCCXVI in Vignone da' cardinali, essendo stata
            vacazione bene di due anni, e tra·lloro in grande discordia, però che' cardinali
            guasconi, ch'erano una gran parte del collegio, voleano la lezione in loro, e gli
            cardinali italiani e franceschi e provenzali non aconsentieno, sì erano stati a punto
            del Guascone. Dopo la molta contesa, quasi come in mezzano, rimisono l'una parte e
            l'altra le boci in costui, credendosi i Guasconi la rendesse al cardinale di Bidersi
            ch'era di loro nazione, o al cardinale Pelagrù. Questi con assentimento degli altri
            Italiani e Provenzali, e per trattato di messer Nepoleone Orsini cardinale, capo di
            quella setta contro a' Guasconi, la diede a·ssé medesimo, per ordinato modo secondo i
            decretali. Questi fue uno povero cherico, e di nazione del padre ciabattiere, e col
            vescovo d'Arli cancelliere del re Carlo secondo s'allevò, e per sua bontà e
            sollecitudine essendo in grazia del re Carlo, e a sua spensaria il fece studiare, e poi
            il re il fece fare vescovo di Vergiù; e morto l'arcivescovo d'Arli messer Piero da
            Ferriera cancelliere e suo maestro, il re Ruberto il fece in suo luogo cancelliere; e
            poi con suo studio e sagacità mandando lettere da parte del re Ruberto a papa Chimento
            di sua raccomandigia, de le quali il re, si disse, non seppe neente; per le quali
            lettere il detto vescovo di Vergiù fu promutato e fatto vescovo di Vignone, e poi
            cardinale per lo suo senno e studio; onde il re Ruberto innanzi che fosse cardinale era
            male di lui, e aveali tolto il suggello, perch'egli avea suggellate le dette lettere in
            suo favore al detto papa Chimento sanza sua coscienza. Questo papa Giovanni fu coronato
            in Vignone il dì di santa Maria, dì VIII di settembre, anno MCCCXVI. Poi fu grande amico
            del re Ruberto, e egli di lui; e per lui fece di grandi cose, come innanzi farà
            menzione. Questo papa diede compimento al settimo libro de le decretali, il quale avea
            cominciato papa Clemento, e rinovellò la Pasqua e festa del sagramento del corpo dì
            Cristo con grandi indulgenzie e perdoni, chi fosse a celebrare gli ufici sacri a
            ogn'ora, e diè perdono generale a tutti i Cristiani di XL dì per ogni volta che si
            facesse reverenza quando il prete nominasse Gesù Cristo; questo fece poi nell'anno
            MCCCXVIII.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Come ii re Ruberto e' Fiorentini feciono pace co' Pisani e'
            Lucchesi.</p>
          </argument>
          <p>Nell'anno MCCCXVII, del mese d'aprile, pace fu fatta dal re Ruberto a' Pisani e
            Lucchesi, e simigliante la fece fare il detto re a' Fiorentini e Sanesi e Pistolesi, e
            tutta la lega di parte guelfa di Toscana; e con tutto che per gli Guelfi malvolentieri
            si facesse per la sconfitta ricevuta da·lloro, e dando biasimo al re Ruberto di viltà,
            sì 'l fece per gran senno e provedenza, e per pigliare lena e forza per sé e per gli
            Fiorentini, e non urtare co' nimici a la fortuna de la loro vittoria, e per altri
            maggiori intendimenti, come innanzi farà menzione. I patti ebbe il re da' Pisani che
            quando facesse generale armata, gli darebbono V galee armate, o la moneta che
            costassono, e volle facessono in Pisa una cappella e spedale per l'anime de' morti a la
            sconfitta da Montecatino a perpetua memoria; e ancora di questo fu ripreso, e lo re la
            fece fare a gran provedenza. I Fiorentini ebbono patti d'essere liberi e franchi in
            Pisa, e le castella che aveano si tenessono; e tornarono i pregioni in Firenze dì
            XXVIIII di maggio: furono XXVIII tra cittadini e contadini nobili e buoni popolani,
            sanza più altri, minuta gente e contadini. E la detta pace co' Pisani non avrebbe avuto
            effetto con tutto il podere del re Ruberto, però che' Pisani in nulla guisa voleano fare
            franchi i Fiorentini in Pisa, né altri patti domandati, parendo loro, com'erano, al di
            sopra de la guerra con vittoria, se non fosse adoperato per gli Fiorentini una bella e
            sottile maestria di guerra per l'uficio passato de' priori, intra' quali avea di savi e
            discreti uomini, della quale è bene da fare notevole memoria per assempro di quegli che
            sono a venire. Essendo, come detto è dinanzi, rinnovato lo stato in Firenze per la
            signoria del conte a Battifolle, e era ancora molto tenero, e avendo la guerra di Pisa e
            di Lucca, non erano in sicuro stato, sì usarono questa savia disimulazione: ch'eglino
            elessono XIIII buoni uomini popolani, e rinchiusogli nell'opera di Santo Giovanni, e
            commisono loro che facessono nuove gabelle, e delle vecchie radopiassono, sì che il
            Comune avesse d'entrata D<hi rend="sup">M</hi> di fiorini d'oro l'anno, o più; e di
            questo ordine si diede la boce per la cittade, e di mandare in Francia per uno de'
            reali, figliuolo o nipote del re, per capitano con M cavalieri franceschi. E questa
            providenza fu commessa per lo conte e per tutto l'uficio de' priori in Alberto del
            Giudice, uomo di grande autoritade, con Donato Acciaiuoli, e co·noi, che tutti e tre
            eravano di quello collegio, e fune dato il suggello del Comune e piena autorità con
            giurata credenza. Incontanente per gli detti furono fatte fare lettere da parte del
            Comune al re di Francia e a messer Carlo suo fratello, pregandogli per bene e stato di
            santa Chiesa e di parte guelfa, e riparare la venuta di nuovo imperio, ci mandassono uno
            de' loro figliuoli con M cavalieri al nostro soldo; e ordinossi colle compagnie di
            Firenze ch'aveano affare in Francia, che facessono lettere di pagamento di LX<hi rend="sup">M</hi> fiorini d'oro, per dare per arra e fare la promessa de' gaggi a
            Carlo; e scrissesi al papa e a più de' suoi cardinali amici del nostro Comune ch'eglino
            iscrivessono e confortassono lo re e messer Carlo di questa impresa. Fatte le dette
            lettere, ebbono uno fidato corriere francesco, e ordinarono ch'andasse a Parigi per la
            via di Vignone, ov'era il papa, in XV dì per lo cammino di Pisa; e disparte s'ordinò
            sagretamente per quegli ch'era sopra le spie ch'una spia fidata gli facesse compagnia a
            condurlo per Pisa. E come furono in Pisa, com'era temperato, la detta spia scoperse al
            conte e agli anziani del detto corriere, il quale feciono pigliare colle dette lettere,
            e quelle aperte e lette, s'ammirarono forte dell'ordine impresa, sì grande per lo nostro
            Comune, e di tanta entrata di gabelle: consigliaro che per loro non facea di mantenere
            la guerra, potendo avere pace; e con tutti i loro vizii, credendoci avere ingannati per
            la presa delle dette lettere, rimasono ingannati; e di presente mandarono al nostro
            Comune che rimandassono i loro ambasciadori trattatori della pace a Montetopoli, e i
            loro verrebbono a Marti; e così fu fatto. E innanzi si partissono si diè compimento a la
            pace, al piacere, e com'era prima domandata per gli Fiorentini: e così si mostra che·lla
            savia providenza bene guidata e colla credenza, nelle guerre e nell'altre imprese, vince
            ogni forza e potenzia, e reca a·ffine onorevole ogni gran cosa.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come i Fiorentini disfeciono la mala moneta, e feciono la buona del
              guelfo nuovo.</p>
          </argument>
          <p>Nel detto anno MCCCXVII i Fiorentini disfeciono la mala moneta bargellina che correa
            per danari VI l'uno, ed erano di valuta di danari IIII, o meno, e fecionne una da danari
            XX, che poco valea meglio per bontà d'argento, che poi si disfece quella da XX, non
            piaccendo al popolo, e feciono la buona moneta del guelfo da danari XXX l'uno, e quella
            da XV danari di buono argento di lega d'once XI e mezzo di fine. E in quello anno, del
            mese di luglio, si fondarono in su·ll'Arno la pila del nuovo ponte detto Reale, e
            feciono le mura da quella torre di su l'Arno infino a la porta di Santo Ambruogio, e
            quelle di su la riva d'Arno in su l'isola infino al Corso de' Tintori di costa l'orto di
            Santa Croce.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come il re Ruberto mandò sua armata in Cicilia, e fece gran danno.</p>
          </argument>
          <p>Nel detto anno essendo fallite le triegue dal re Ruberto a quello di Cicilia, per lo
            detto re si fece armata in Napoli di LX galee, sanz'altri legni passaggeri, onde fu
            amiraglio e capitano messer Tommaso di Marzano conte di Squillaci, il quale con XII<hi rend="sup">C</hi> d'uomini a cavallo e gente a piè assai, passò col detto stuolo in
            Cicilia, e puose a Castello a Mare, e poi per terra n'andò in Valle di Mazara, guastando
            intorno a Trapali e tutta la contrada, e le galee per mare, e grandissimo danno fece di
            tutto il formento ch'era a le piagge; poi ritornò co la detta oste per la via da
            Coriglione a Palermo, e quivi per più giorni dimorò; e tutti i giardini e vigne de la
            città d'intorno guastò, e le tonnare del porto: d'allora innanzi vennero in queste
            marine grande abbondanza di tonni, che prima non ce n'avea. E poi se n'andò, per terra i
            cavalieri, e le galee per mare, infino a Messina, guastando ciò che innanzi gli si
            trovava, sanza riparo niuno; intorno a Messina stette ad oste più di XV dì, guastando
            tutte le vigne e' giardini di Messina. Il re Federigo non ardì di comparire né per terra
            né per mare; ma si dimorò a Castrogianni con sua oste, per la qual cosa l'isola di
            Cicilia ricevette in quello anno più di guerra che prima non avea ricevuta dal re Carlo
            primo, né dal secondo. E dissesi, se il re Ruberto l'avesse continuato l'anno appresso,
            i Ciciliani non avrebbono durato; ma papa Giovanni volle che triegue fossono per V anni,
            e la città di Reggio in Calavra e più castella intorno che·re Federigo avea conquistate
            a la venuta dello 'mperadore Arrigo rimise nelle mani e guardia della Chiesa; la qual
            triegua il re Ruberto accettò per la 'mpresa ch'avea fatta di Genova per recarla a sua
            Parte, come innanzi farà menzione, e per racquistare le dette terre, le quali riebbe poi
            in guardia da la Chiesa; onde quello di Cicilia si tenne tradito e ingannato da la
            Chiesa e dal re Ruberto, però che il re Ruberto le si ritenne in sua signoria.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come Ferrara si rubellò da la Chiesa.</p>
          </argument>
          <p>Nel detto anno, a dì IIII d'agosto, i Ferraresi si rubellarono da la signoria de la
            Chiesa e del re Ruberto, e a romore assalirono e uccisono e presono la sua masnada,
            ch'erano Catalani a soldo; e poco appresso i marchesi de la casa da Esti se ne feciono
            signori, come aveano ordinato co' loro cittadini.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come Uguiccione da Faggiuola tornava per rientrare in Pisa, e le novità
              ne furono in Pisa, e di Spinetta marchese.</p>
          </argument>
          <p>Nel detto anno MCCCXVII, del mese d'agosto, Uguiccione da Faggiuola coll'aiuto di
            messer Cane da Verona venne subitamente con gente a cavallo e a piè assai infino in
            Lunigiana, co la forza e per le terre di Spinetta marchese, il quale intendea di venire
            a Pisa per certi trattati ch'avea nella città per gente di sua setta; il quale trattato
            fue scoperto, e a grido di popolo, onde Coscetto dal Colle di Pisa si fece capo: col
            consiglio del conte Gaddo corsono a furore a casa i Lanfranchi che s'intendeano con
            Uguiccione, e uccisonne quattro de' maggiori de la casa, e più di loro mandaro a'
            confini, e di loro séguito. Sentendo Uguiccione che non potea fornire la sua impresa, si
            ritornò in Lombardia a Verona. Castruccio signore di Lucca e nimico d'Uguiccione fece
            lega col conte Gaddo e co' Pisani, e col loro aiuto de' cavalieri andò ad oste sopra
            Spinetta marchese ch'avea dato il passo a Uguiccione, e tolsegli Fosdinuovo fortissimo
            castello, e Verruca Buosi, e di tutte sue terre il disertaro; e 'l detto Spinetta si
            fuggì con sua famiglia a messer Cane della Scala a Verona.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come la parte ghibellina uscì di Genova.</p>
          </argument>
          <p>Nel detto anno MCCCXVII, a dì XI di settembre, essendo la città di Genova in istato di
            popolo, ma più v'aveano podere i Grimaldi e' Fiescadori e la loro parte de' Guelfi che
            gli Ori e' Ghibellini; l'una perché il re Ruberto favoreggiava i Guelfi, l'altra perché
            gli Spinoli ch'erano di parte ghibellina erano nimici di quegli d'Oria, e fuori di
            Genova alquanti della casa de' Grimaldi per dispetto preso contra quegli d'Oria feciono
            tornare in Genova gli Spinoli sotto protesto che stessono a le comandamenta del Comune.
            Come quegli della casa d'Oria e i loro amici sentirono ciò, sì ebbono sospetto e tema
            d'essere traditi da' Guelfi e da' Grimaldi, e la città ne fu ad arme e a romore; e
            quegli d'Oria non trovandosi poderosi per lo contradio de' Guelfi, e eziandio per gli
            Spinoli ghibellini loro nimici, sì·ssi celarono eglino e' loro amici sanza comparire in
            forza d'arme; per la qual cosa i Guelfi presono vigore, e furono a l'arme, e feciono
            capitani di Genova messer Carlo dal Fiesco e messer Guasparre Grimaldi a dì X di
            novembre MCCCXVII. Veggendo ciò gli Spinoli ch'erano tornati in Genova, che·lla terra
            era venuta al tutto a parte guelfa, e conoscendo che ciò era fatto per industria e opera
            del re Ruberto, incontanente s'accordarono con quegli della casa d'Oria e loro amici
            ghibellini, e si partirono della città sanza altro cacciamento, onde appresso seguì
            grande scandalo e guerra, come per innanzi farà menzione, però che·lle dette due case
            d'Oria e di Spinola erano le più poderose schiatte d'Italia in parte d'imperio e
            ghibellina.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Come i Ghibellini di Lombardia assediarono Chermona.</p>
          </argument>
          <p>Nel detto anno, a dì XX di settembre, la parte ghibellina di Lombardia, in quantità di
            CC cavalieri e gente assai a·ppiè, ond'era capitano messer Cane della Scala di Verona,
            puosono assedio a la città di Chermona, e avendola molto stretta, per forte tempo di
            piova convenne si partissono dall'assedio, e ancora perché i Bolognesi per fargli levare
            da Chermona cavalcarono sopra la città di Modona, e guastarla intorno, e fecionvi danno
            assai.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come messer Cane della Scala fece oste sopra i Padovani, e tolse loro
              molte castella.</p>
          </argument>
          <p>Nel detto anno, del mese di dicembre, il detto messer Cane con suo isforzo venne a oste
            sopra i Padovani, e prese Monselici ed Esti, e gran parte di loro castella, e recogli sì
            al sottile, che 'l febbraio vegnente non possendo contastare, feciono pace come piacque
            a messer Cane, e promisono di rimettere i Ghibellini in Padova, e così feciono.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Come gli usciti di Genova co la forza de' Ghibellini di Lombardia
              assediarono Genova.</p>
          </argument>
          <p>Ne l'anno MCCCXVIII, essendo usciti di Genova quegli della casa d'Oria e di Spinola col
            loro séguito, e per loro podere si stavano nella riviera di Genova a le loro posessioni,
            mandarono loro ambasciadori in Lombardia, e trattato e lega feciono con messer Maffeo
            Visconti capitano di Milano e co' figliuoli, e con tutta la lega di Lombardia di parte
            d'imperio e ghibellina. Per la qual cosa messer Marco Visconti figliuolo del detto
            messer Maffeo venne di Lombardia con grande oste di gente, Tedeschi e Lombardi a cavallo
            e a piè, e co' detti usciti di Genova puosono assedio a la detta città da la parte di Co
            di Fare e di borghi; e ciò fu a dì XXV di marzo MCCCXVIII; e pochi dì appresso quegli
            della casa d'Oria coll'aiuto degli altri usciti feciono un'altra oste a la città
            d'Albingano nella riviera di Genova, e quella ebbono a patti in pochi giorni. Appresso,
            stante la detta oste a Genova, messer Adoardo d'Oria tenne trattato co l'abao del popolo
            di Saona, e entrò nella detta città di Saona di notte celatamente, e incontanente colla
            forza de' Ghibellini della terra, che la maggiore partita erano di parte imperiale, sì
            rubellarono la detta terra al Comune di Genova del mese d'aprile; per la qual cosa molto
            acrebbe la forza agli usciti di Genova, che quasi tutta la riviera di ponente era
            a·lloro signoria, salvo il castello di Monaco e Ventimiglia e la città di Noli, e nella
            riviera di levante teneano Lerici.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Come i Ghibellini di Lombardia ebbono Chermona.</p>
          </argument>
          <p>Nel detto anno MCCCXVIII, del mese d'aprile, la parte ghibellina di Lombardia co la
            forza de la gente di messer Cane ebbono la città di Chermona per tradimento, per una
            porta che fue loro data, con grande danno de' Guelfi ch'erano dentro.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Come gli usciti di Genova presono i borghi di Prea.</p>
          </argument>
          <p>Nel detto anno, a l'uscita di maggio, avendo i detti usciti assediata la torre di Co di
            Fare per due mesi, e quella si tenea francamente per que' d'entro, per uno sottile
            dificio di canapi che venia della torre a una cocca del porto di Genova, e per quello si
            fornia e rinfrescava a contradio di tutta l'oste, sì si misono i detti usciti a cavare e
            tagliare sotterra la detta torre. Quegli d'entro, temendo non cadesse, sì renderono la
            torre, salve le persone, e chi disse per danari; e tornati in Genova, furono giudicati a
            morte, e traboccati di fuori. Istando al detto assedio, e continuo davano battaglia a'
            borghi di Prea che sono fuori a la porta de le Vacche; combattendo per forza il presono
            a dì XXV di giugno nel detto anno, onde avanzarono molto, e que' d'entro a Genova
            perdero, per modo che l'oste di fuori crebbe e si ridusse ne' borghi, e presono la
            montagna di Peraldo e di San Bernardo di sopra a Genova, e accircondaro la terra; e
            sopra il Bisagno puosono un altro campo, sì che la città per terra era tutta assediata,
            e per mare avea persecuzione assai per galee di Saona e degli usciti che signoreggiavano
            il mare.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Come ii re Ruberto venne per mare al soccorso di Genova.</p>
          </argument>
          <p>Nel detto anno MCCCXVIII, essendo la parte de' Guelfi così assediati nella città di
            Genova e per mare e per terra, sì mandarono a Napoli loro ambasciadori al re Ruberto, il
            quale avea fatta fare in Genova la detta commutazione, ch'egli gli dovesse soccorrere e
            aiutare sanza indugio; e se ciò non facesse, non si potevano tenere, sì erano a stretta
            di vittuaglia e d'assedio. Per la qual cosa il re Ruberto incontanente fece una grande
            armata di XLVII uscieri e XXV galee sottili, e più altri legni e cocche cariche di
            vittuaglia; e egli in persona col prenze di Taranto e con messer Gianni prenze de la
            Morea suoi fratelli, e con più baroni e con quantità di MCC cavalieri, partì di Napoli
            dì X di luglio, e venne per mare, e entrò in Genova a dì XXI di luglio MCCCXVIII, e da'
            cittadini fu ricevuto onorevolemente come loro signore, e rifrancò la città, che poco si
            potea tenere per difalta di vittuaglia. Incontanente che 'l re fu giunto in Genova, gli
            usciti levarono l'oste ch'aveano messa in Bisagno, e si ridussono a la montagna di San
            Bernardo e di Peraldo, e a' borghi di Prea verso ponente.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Come i Genovesi diedono la signoria di Genova al re Ruberto.</p>
          </argument>
          <p>Nel detto anno, a dì XXVII di luglio, i capitani di Genova e l'abao del popolo e la
            podestà in pieno parlamento rinunziarono la loro balìa e signoria, e con volontà del
            popolo diedono la signoria e la guardia della città e della riviera al papa Giovanni e
            al re Ruberto per X anni, secondo i capitoli di Genova; e 'l re Ruberto la prese per lo
            papa e per sé, come quegli che più tempo dinanzi l'avea disiderata, a intenzione quando
            avesse a queto la signoria di Genova, si credea racquistare l'isola di Cicilia, e venire
            al di sopra di tutti gli suoi nimici; e a questo intendimento procacciò più tempo
            dinanzi la rivoluzione della città, e di farne cacciare fuori gli Ori e gli Spinoli,
            però che più volte, essendone eglino signori di Genova, contastarono il re Ruberto e il
            re Carlo suo padre, e atarono quegli d'Araona che teneano l'isola di Cicilia, come
            adietro è fatta menzione.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">De la viva guerra che gli usciti di Genova co' Lombardi feciono al re
              Ruberto.</p>
          </argument>
          <p>Per la venuta del re Ruberto in Genova non affiebolìo l'oste di fuori, ma maggiormente
            crebbe per l'aiuto de' signori di Lombardia di parte d'imperio, e rifeciono lega collo
            imperadore di Gostantinopoli, e col re Federigo di Cicilia, e col marchese di
            Monferrato, e con Castruccio signore di Lucca, e ancora co' Pisani al segreto. E stando
            all'assedio, forti e gravi battaglie continuamente davano a la città, traboccandola con
            più difici, e assalendola da più patti di dì e di notte, come gente di gran vigore, sì
            fattamente, che 'l re Ruberto con tutto il suo isforzo non aquistò niente sopra loro in
            niuna parte, anzi con cave sotterra puntellaro gran pezzo delle mura da la porta a Santa
            Agnesa, e quelle feciono cadere, e parte di loro per forza entrarono nella città, onde
            il re in persona s'armò con tutta sua gente, e con gran vigore affrontandosi in su le
            mura rovinate colle spade in mano, pure i maggiori baroni e cavalieri del re ripinsono
            fuori i loro nemici con gran danno di gente dell'una parte e dell'altra, e rifeciono le
            mura con grande affanno in poco di tempo, lavorandovi di dì e di notte. Istando il re e
            sua gente in Genova così assediato e combattuto, sì mandò per aiuto in Toscana, e di più
            patti l'ebbe; da' Fiorentini C cavalieri e V<hi rend="sup">C</hi> pedoni tutti
            soprasegnati a gigli, e di Bologna altrettanti, e simigliante di Romagna e di più altre
            parti, e andarono a Genova per mare per la via di Talamone; sì che, giunta l'amistà, il
            re si trovò in Genova in calen di novembre del detto anno con più di MMD cavalieri e
            pedoni sanza numero. Di fuori n'avea più di MD cavalieri, ed era capitano dell'oste
            messer Marco Visconti di Milano, e aveano le fortezze de' monti d'intorno, per modo che
            'l re non potea campeggiare. E così dimoraro le dette osti in guerra stretta di
            badalucchi e di traboccarsi e saettarsi tutta la detta state, e eziandio il verno, che
            l'uno da l'altro non potea avanzare. E in questa stanza il detto messer Marco Visconti
            ebbe tanta audacia, che fece richiedere il re Ruberto di combattere co·llui corpo a
            corpo, e quale vincesse rimanesse signore; per la qual cosa il re molto isdegnò.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come nella città di Siena si fece una congiura e ebbevi romore e gran
              mutazione.</p>
          </argument>
          <p>Nel detto anno, del mese d'ottobre, MCCCXVIII, nella città di Siena nacque scandalo e
            romore, del quale fue capo messer Sozzo Dei e messer Deo de' Tolomei, con séguito de'
            giudici e de' notari e beccari che voleano muovere il reggimento dello stato della
            città, e molto vi furono di presso, e la città tutta ad arme. E trovandosi la gente de'
            Fiorentini ch'andavano a Genova in Siena, a richesta del detto Comune seguirono l'oficio
            de' nove che reggeano la terra, onde quegli della detta congiura vennero a niente, e
            furono cacciati di Siena; onde si criò grande divisione nella città, e per questa
            cagione non mandarono i Sanesi aiuto al re Ruberto. E alcuno disse che, perché l'ordine
            de' nove che si reggea molto al volere de' Salimbeni (e aveavi de' Ghibellini) non
            voleano mandare aiuto al re Ruberto, que' de' Tolomei feciono quella novità; ma di vero
            si crede cominciasse per mutare stato nella città per la briga già nata tra' Tolomei e'
            Salimbeni, trovando quella cagione.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Come la gente del re Ruberto sconfissono gli usciti di Genova a la
              villa di Sesto, e si partirono dall'assedio della città.</p>
          </argument>
          <p>Nel detto anno MCCCXVIII, essendo il re Ruberto stato assediato in Genova, per lo modo
            che addietro fa menzione, più di VI mesi, si pensò che non potea gravare i nimici suoi
            di fuori se non ponesse sua oste in terra tra' borghi e Saona: fece ordinare una armata
            dì LX tra galee e uscieri, e ivi su fece ricogliere da VIIIcL cavalieri, e gente a piè
            bene XV<hi rend="sup">M</hi>; e con questa gente furono quegli de' Fiorentini e gli
            altri Toscani, e di Bologna, e Romagnuoli, e partirsi di Genova a dì IIII di febbraio
            per porre la detta gente nella contrada di Sesto. Sentendo ciò gli usciti e que' di
            fuori, incontanente vi mandarono di loro gente a cavallo e a piè in grande quantità per
            contastare la riva a l'oste del re Ruberto, acciò che non ponessono in terra la gente
            del re. Arrivaro a dì V di febbraio, e con grande travaglio mettendosi innanzi botti
            vote, combattendo co' nimici manescamente, onde i principali furono i Fiorentini e gli
            altri Toscani che prima scesono di galee sotto la guardia de' balestrieri delle galee
            ch'erano a la riva, e per forza d'arme presono terra, e la gente degli usciti ruppono e
            sconfissono in su la piaggia di Sesto, e assai ne furono morti e presi; e quegli che
            scamparono fuggirono ne' borghi e a Saona; e la notte vegnente tutta l'oste ch'erano ne'
            borghi e al monte di Peraldo e di San Bernardo si partiro, e sì n'andaro verso
            Lombardia, e lasciarono tutti i loro arnesi sanza ricevere altra caccia, che il re non
            volle che sua gente si mettesse a seguirgli al periglio in quelle montagne. Appresso
            quegli della città di Genova ripresono i borghi di Prea e Co di Fare, e tutte le
            fortezze di fuori.</p>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come il re Ruberto si partì di Genova e andò a corte di papa in
              Proenza.</p>
          </argument>
          <p>Nell'anno MCCCXVIIII, a di XXVIIII d'aprile, il re Ruberto si partì di Genova con XL
            galee, e con sua gente se n'andò in Proenza ov'era la corte del papa a Vignone, e ivi da
            papa Giovanni fu ricevuto onorevolemente. In Genova lasciò per suo vicario messer
            Ricciardo Gambatesa d'Abruzzi, uno savio signore, con VI<hi rend="sup">C</hi> cavalieri
            e con più sergenti a piè, e con più galee a la guardia di Genova.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come gli usciti di Genova co' Lombardi tornarono all'assedio di
            Genova.</p>
          </argument>
          <p>Nel detto anno MCCCXVIIII, sentendo gli usciti di Genova partito il re Ruberto, sì
            armarono in Saona XXVIII galee, onde fu amiraglio messer Currado d'Oria, e mandarono in
            Lombardia per aiuto, e raunarono M e più cavalieri, la maggiore parte Tedeschi, e grande
            quantità di popolo; e a dì XXVII di luglio del detto anno tornarono a oste sopra Genova,
            e puosonsi a campo in Ponzevera, e a dì III d'agosto vegnente s'appressarono a la città,
            dando battaglia a' borghi da più parti per terra da la parte di Bisagno; e le dette
            galee entrarono nel porto combattendo fortemente la città, ma niente acquistarono. E a
            dì VII d'agosto vegnente fue una grande battaglia nel piano di Bisagno tra gli usciti e
            quegli della città, e l'una parte e l'altra ricevettono danno assai, sanza avere nessuna
            parte onore de la vittoria, che que' di fuori si ritrassono al poggio, e que' d'entro si
            tornarono nella città: apresso continuamente combatteano di dì e di notte la città per
            mare e per terra.</p>
        </div2>
        <div2 type="capitolo">
          <head>C</head>
          <argument>
            <p rend="italic">Come messer Cane prese le borgora di Padova.</p>
          </argument>
          <p>Nel detto anno MCCCXVIIII, d'agosto, messer Cane della Scala cogli usciti di Padova,
            che' Padovani non vollono rimettere nella terra per gli patti fatti per messer Cane, sì
            venne a oste sopra Padova con MM cavalieri e X<hi rend="sup">M</hi> pedoni, e presono le
            borgora, e puosonvi tre campi per assediare Padova.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Come i Guelfi di Lombardia ripresono Chermona.</p>
          </argument>
          <p>Nel detto anno, dì X d'ottobre, i Fiorentini mandarono in Lombardia CCCL cavalieri per
            una taglia fatta per Bologna e parte guelfa di M cavalieri, ond'era capitano messer
            Ghiberto da Coreggia: partissi di Brescia, e prese la città di Chermona per tradimento,
            e recolla a parte guelfa; ma per la lunga guerra e mutazioni era quasi strutta e recata
            a niente la detta Chermona.</p>
        </div2>
        <div2 type="capitolo">
          <head>CII</head>
          <argument>
            <p rend="italic">Come messer Ugo dal Balzo fue sconfitto ad Alessandra.</p>
          </argument>
          <p>Nel detto anno MCCCXVIIII, del mese di dicembre, essendo messere Ugo dal Balzo in
            Piemonte per lo re Ruberto nel borboglio d'Alessandra, e assediava la detta città,
            uscendo un dì fuori con CC cavalieri per far fare legname per fare ponti e difici,
            messer Marco Visconti di Milano con VI<hi rend="sup">C</hi> cavalieri per uno aguato gli
            uscì adosso, e sconfisse, e uccise.</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Come gli usciti di Genova ripresono i borghi di Genova.</p>
          </argument>
          <p>Nel detto anno MCCCXVIIII, a dì X d'ottobre, avendo gli usciti di Genova co la lega di
            Lombardia date più battaglie a la città per terra e per mare, sì presono per forza il
            Castellaccio, ch'aveano fatto i Guelfi d'entro in sul monte e di Peraldo e di San
            Bernardo, il quale era con poca guardia; e con quella vittoria discesono giù a' borghi,
            e sanza ritegno gli ebbono; che veduto i Genovesi d'entro perduto il poggio, abandonaro
            i borghi. E così la detta oste riprese la signoria de' borghi come innanzi altra volta
            s'aveano, e pochi dì apresso ebbono la torre di Co di Fare, e quegli dell'oste di
            Bisagno per non essere troppo sparti si ritrassono al poggio e a' borghi di Prea, a dì
            XVIIII di novembre; e così tutto il verno vegnente combatterono la città continuamente
            per mare e per terra, e tenealla molto afflitta. In questo assedio l'armata degli usciti
            di Genova ebbe sì grande fortuna, che si levò da Genova, e VIII di loro galee ruppono in
            terra a Chiaveri, e perdero tutta la gente, e il rimanente si tornò in Saona rotte e
            stracciate. E in questo tempo essendo XII galee di Provenzali a Noli, que' di Saona
            armarono XXII galee, e sopra Noli combatterono quelle XII galee del re, e VIII ne
            presono, e quattro ne tirarono in terra. Sentendo ciò quegli di Genova, andarono a Saona
            con XXXVI galee, ma niente poterono danneggiare il porto.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come i Ghibellini presono Spuleto.</p>
          </argument>
          <p>Nel detto anno MCCCXVIIII, del mese di novembre, per trattato e aiuto del conte
            Federigo da Montefeltro e degli altri Ghibellini de la Marca e del Ducato, la parte
            ghibellina di Spuleto ne cacciarono per forza la parte de' Guelfi, e combattendo la
            città vi furono assai micidii e incendii, e presono i Ghibellini più di CC buoni uomini
            de la città di parte guelfa, e misergli in pregione. I Perugini, i quali furono tardi al
            soccorso de' Guelfi, vennero poi all'assedio di Spuleto con tutto loro isforzo, e stando
            al detto assedio, l'anno appresso il detto conte Federigo fece rubellare a' Perugini la
            città d'Ascesi, per la qual cosa si partirono da guerreggiare Spuleto, e puosonsi a
            l'assedio d'Ascesi, l'anno MCCCXX. E 'l detto anno, del mese di dicembre, i Ghibellini
            di Spuleto a furore corsono a le carcere ove aveano in pregione i Guelfi, e vi misono
            fuoco e arsonvegli tutti dentro; la quale fue una scellerata crudeltade.</p>
        </div2>
        <div2 type="capitolo">
          <head>CV</head>
          <argument>
            <p rend="italic">Come il re di Tunisi ritornòe in sua signoria.</p>
          </argument>
          <p>Nel detto anno MCCCXVIIII il re di Buggea, il quale era stato prima re di Tunisi e poi
            cacciato per un altro ch'era di suo legnaggio che si fece re, sì rivenne a la città di
            Tunisi, e colla forza degli Arabi sì ne cacciò il detto re, e racquistò la signoria; e
            quegli che tenea la città se n'andò a Tripoli di Barberia, e accordossi col re Federigo
            di Cicilia per moneta che gli diede, e col suo aiuto fece grande guerra al re che tenea
            Tunisi, per terra, e più per mare; che la seccò di vittuaglia, che Tunisi era in grande
            bisogno; onde quello re che tenea Tunisi, dando al re Federigo maggiore quantità di
            moneta, s'accordò co·llui, e fornigli la terra di vittuaglia, e rimase signore: e così
            il re Federigo di Cicilia con inganno da' detti due re saracini guadagnò in poco tempo
            CC migliaia di dobbre d'oro.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Come Castruccio signore di Lucca ruppe pace a' Fiorentini, e cominciò
              loro guerra.</p>
          </argument>
          <p>Nell'anno MCCCXX, del mese d'aprile, essendo Castruccio Interminelli signore di Lucca a
            parte ghibellina e a·llega co' Pisani, sentendo che 'l sopradetto papa Giovanni col re
            Ruberto aveano sommosso di fare venire di Francia in Lombardia messer Filippo di Valos
            figliuolo di messer Carlo fratello del re di Francia con grande gente d'arme, per
            contastare la forza di messer Maffeo Visconti e de' figliuoli e di sua lega; e sentendo
            che' Fiorentini e' Sanesi e' Bolognesi aveano mandati in Lombardia M cavalieri a
            richesta della Chiesa e del re Ruberto, e erano già a la città di Reggio, il detto
            Castruccio a preghiera e richesta del detto messere Maffeo Visconti e della lega de'
            Ghibellini di Lombardia ruppe pace a' Fiorentini per isturbare la detta impresa di
            Lombardia; e ancora come tiranno, che istando in pace scema suo stato, e vivendo in
            guerra l'asalta. E Castruccio, come uomo vago di signoria, credendo montare in istato,
            cominciò guerra a' Fiorentini; e sanza nullo isfidamento co la forza de le masnade de'
            Pisani cavalcò, e prese e fugli renduto come avea ordinato il castelletto di Cappiano, e
            'l ponte sopra la Guisciana, e Montefalcone, le quali fortezze teneano i Fiorentini. E
            fatto ciò, passò la Guisciana, e corse guastando e ardendo intorno a Fucecchio, e a
            Vinci, e a·cCerreto, e poi infino a Empoli in sul contado di Firenze. E ritornando si
            puose ad assedio a Santa Maria a Monte che si tenea per gli Fiorentini, salvo la rocca
            si tenea per gli terrazzani, e quella in pochi giorni ebbe, però che' terrazzani per
            tradimento l'arenderono, dì XXV d'aprile; e' Fiorentini non erano proveduti come si
            convenia: credendosi conservare la pace, non poterono a·cciò riparare; e avuta la terra,
            tornòe a Lucca con grande trionfo, e quegli traditori che gli aveano renduta Santa Maria
            a Monte per sospetto menò a Lucca, e in pregione languendo gli fece morire. E apresso in
            quello anno il detto Castruccio più castella di Carfagnana e di Lunigiana vinse e recò
            alla sua signoria, per la qual cosa sturbò molto, ma quasi tutta la 'mpresa fatta per la
            Chiesa e per lo re Ruberto in Lombardia co l'altre cagioni, come innanzi farà
          menzione.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come gente degli usciti di Genova furono sconfitti a Lerici.</p>
          </argument>
          <p>Nel detto anno MCCCXX, essendo in Genova grande stretta di vittuaglia, perché gli
            usciti di Genova con XVII galee corseggiavano la riviera, e prendeano navi e cocche e
            altri legni che recavano vittuaglia a Genova, quegli di Genova armarono XXVII galee, e
            seguirono quelle degli usciti, e in Lerici le rinchiusono, e ripresono una nave e una
            cocca carica di vittuaglia ch'aveano prese le dette galee degli usciti. E assediando
            quelle galee in Lerici co' loro uscieri, feciono venire da Genova CL cavalieri di quegli
            del re Ruberto, e quegli di Lerici tirate le galee in terra, si misono a combattere co'
            detti cavalieri: a dì XXXI di maggio furono sconfitti da la gente del re Ruberto e di
            Genova, combattendo contra loro per mare e per terra; presono e arsono il porto di
            Lerici, e le dette galee con gran danno degli usciti.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Come quegli di Genova presono il Bingane.</p>
          </argument>
          <p>Nel detto anno MCCCXX il vicaro del re Ruberto co' Genovesi armarono da LX tra galee e
            uscieri: con CCCCL cavalieri n'andarono e puosono assedio a la città dal Bingane e
            quella combattendola, per forza presono a dì XXI di giugno, e rubarla tutta. Allora
            tutto il marchesato di Cravigiana tornò a la signoria di Genova e di parte guelfa.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">Come il papa e la Chiesa feciono venire in Lombardia messer Filippo di
              Valos di Francia.</p>
          </argument>
          <p>Nel detto anno MCCCXX, avendo il papa e la Chiesa fatte fare più richeste a messer
            Maffeo Visconti e a' figliuoli che si levassono dall'assedio de la città di Genova, la
            quale si tenea per la Chiesa e per lo re Ruberto, come addietro fa menzione, e quegli i
            detti comandamenti non ubbidiro, opponendo che Genova era terra d'imperio e non di
            Chiesa; per la qual cosa per lo papa fu fatto processo e scomunica contra a' detti, e
            interdetto Milano e Piagenza e l'altre città di Lombardia che' detti per forza
            tirannescamente teneano e signoreggiavano, e ordinò che messer Filippo di Valos nipote
            del re di Francia venisse in Lombardia per vicaro di Chiesa per abbattere la signoria
            de' detti sismatici e rubegli della Chiesa, il quale messer Filippo vi venne con VII
            conti e con CXX cavalieri tra banderesi e di corredo, con quantità di VI<hi rend="sup">C</hi> gentili uomini d'arme a cavallo, molto bella e nobile gente, al soldo della
            Chiesa e del re Ruberto. E mandò in Lombardia per legato della Chiesa messer Beltramo
            del Poggetto cardinale con VIII<hi rend="sup">C</hi> cavalieri tra Provenzali e
            Guasconi, i quali col detto legato e con messer Filippo di Valos e sua gente s'agiunsono
            a la città d'Asti in Lombardia; ed avendo novelle che la città di Vercelli si combattea
            dentro tra' Guelfi e' Ghibellini, si partì il detto messer Filippo d'Asti con quella
            tanta gente ch'avea, sanza attendere l'altra cavalleria che gli mandava il papa e 'l re
            Ruberto di Proenza, e quella che gli mandava il re di Francia e messer Carlo suo padre
            di viennese, e siniscalcato di Belcari, che in piccolo tempo sarebbe stata grandissima
            quantità di gente, e sanza attendere M cavalieri che' Fiorentini e' Bolognesi e' Sanesi
            gli mandavano in aiuto in Lombardia; e per male consiglio, con quantità di MD cavalieri
            si mise a oste tra Vercelli e Noara in luogo detto Mortara. Sentendo la sua venuta il
            capitano di Milano, il quale era come uno grande re in Lombardia, ch'egli con IIII suoi
            figliuoli signoreggiava Milano, Pavia, Piagenza, Lodi, Commo, Bergamo, Noara, Vercelli,
            Tortona, e Allessandra, sanza la forza dell'altre città di Lombardia di parte d'imperio
            e ghibellina ch'erano a conlega co·llui, e Pisa, e Lucca, e Arezzo in Toscana, sì mandò
            i suoi figliuoli con tutto suo isforzo contra il detto messer Filippo di Valos, che
            furono III<hi rend="sup">M</hi> e più uomini a cavallo, gran parte Tedeschi, e gente a
            piè sanza numero, e puosonsi a campo contra la detta oste apresso d'uno miglio di
          terra.</p>
        </div2>
        <div2 type="capitolo">
          <head>CX</head>
          <argument>
            <p rend="italic">Come messer Filippo di Valos si tornò in Francia con vergogna, sanza
              niente aquistare.</p>
          </argument>
          <p>Messer Galeasso e messer Marco figliuoli del capitano di Milano, capitani dell'oste,
            feciono richiedere messere Filippo di Valos di volere parlamentare co·llui, e ordinato
            il parlamento, e agiunti insieme, messer Galeasso con savie e maestrevoli parole, che le
            sapea ben dire, pregò messer Filippo che non gli fosse incontro né gli volesse
            disertare; e com'elli e' suoi sempre erano stati amici e servidori del re di Francia e
            del suo padre messer Carlo, e che l'avea fatto cavaliere, e che la tenza da' suoi a la
            Chiesa la rimettea volentieri nel re di Francia, e mostrogli la sua forza e cavalleria,
            ch'era più di due tanti che quella della Chiesa, e che per suo amore e del padre non gli
            volea offendere come potea. Veggendosi il giovane messere Filippo a sì fatto punto
            condotto, non gli parve bene stare (e dissesi per tradimento di messere Berardo di
            Marcoglio suo maliscalco, il quale era stato ribello e bandito del re di Francia, per
            sua vendetta, e perché si disse che n'ebbe molti danari dal capitano di Milano, per
            farlo venire innanzi al termine ordinato sanza attendere l'altro soccorso), sì s'accordò
            co' detti figliuoli del capitano di Milano, e tornossi con grandi presenti e doni
            vituperosamente in Francia co la sua gente. Questo fu del mese d'agosto, anni MCCCXX:
            poco apresso i detti figliuoli di messer Maffeo ebbono per forza e per assedio la parte
            de la città di Vercelli che teneano i Guelfi, e fu preso messer Simone da Collibiano
            signore di Vercelli, e menato a Milano; e 'l vescovo suo fratello scacciato con tutti i
            suoi seguaci. Ancora il detto messer Filippo di Valos rendé a messer Filippo di Savoia
            il castello di Cavignano in Piemonte, il quale si tenea per la gente del re Ruberto, e
            eragli molto caro, e ebbene, si disse, X<hi rend="sup">M</hi> fiorini d'oro. E peggiorò
            duramente le condizioni di Lombardia, a danno e a vergogna della Chiesa e del re Ruberto
            e di chi a·lloro attenea; che per questa cagione la gente de' Fiorentini e' Bolognesi e'
            Sanesi, ch'erano già infino a Reggio, si tornarono adietro, e la forza e vigore del
            capitano di Milano e de' figliuoli molto acrebbe. Di questa difalta si scusò in Francia
            messer Filippo al re e a messer Carlo, ch'era stata perché il papa e·re Ruberto non gli
            aveano attese le convenenze di fornirlo di moneta e di gente al tempo, come aveano
            promesso; ma per gli più si disse che la difalta fu sua, e di chi l'ebbe a consigliare
            di venire più tosto verso Milano, che non era ordinato: ma quale si fosse la cagione,
            egli acquistò poco onore. Ed è da notare una favola che si dice e dipigne per dispetto
            degl'Italiani in Francia, che' Lombardi hanno paura de la lumaccia, cioè lumaca. I
            signori Visconti di Milano, come si sa, hanno l'arme loro il campo bianco e la vipera
            cilestra ravolta con uno uomo rosso in bocca; e messer Marco Visconti per leggiadria e
            grandezza avea la sua bandiera e schiera di cavalieri, intorno di V<hi rend="sup">C</hi>
            pur de' migliori scelti per feditori, e tutti co la detta sopransegna. Gl'ignoranti
            Franceschi credevano che quella insegna fosse una lumaccia, e per loro dispetto e
            contrario fosse per loro fatta, onde il si recarono a grande onta, e forte ne parlaro in
            Francia del dispetto ch'aveano loro fatto i Lombardi; ma co la beffa e disinore si
            tornarono in Francia, per lo modo che detto avemo.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come Castruccio andò ad oste nella riviera di Genova.</p>
          </argument>
          <p>Nel detto anno MCCCXX, in quello tempo ch'erano in Lombardia le dette novità de la
            venuta di messer Filippo di Valos, non cessò la lega de' Ghibellini di Lombardia
            l'assedio di Genova, ma maggiormente l'acrebbono e rinforzaro, e feciono lega da capo
            con Federigo re di Cicilia, e collo 'mperadore di Gostantinopoli, e cogli usciti di
            Genova, e con Castruccio signore di Lucca, il quale Castruccio con sua gente venne a
            oste ne la riviera di Genova da la parte di levante; e più castella e terre della
            riviera gli si renderono. E quegli de' borghi di Genova per la sua venuta crebbono
            l'oste, e misono campo in Bisagno per assediare al tutto la terra di Genova.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come Federigo di Cicilia mandò sua armata di galee a l'assedio di
              Genova.</p>
          </argument>
          <p>Nel detto anno MCCCXX, del mese di luglio, il re Federigo che tenea la Cicilia fece
            armare XLII tra galee e uscieri, e con CC cavalieri mandò la detta armata in servigio
            degli usciti di Genova, e gli usciti di Genova n'armarono XXII galee, le quali galee
            s'aggiunsono insieme del mese di agosto per consumare Genova, assediandola strettamente
            per terra e per mare, per modo che nullo vi potea entrare né uscire, e la città era male
            fornita e a grande disagio di vittuaglia e di molte cose. Della detta armata era capo
            amiraglio messer Currado d'Oria uscito di Genova.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come ii re Ruberto fece armata di galee per contastare quella di
              Ciciliani, e quello ch'aoperò.</p>
          </argument>
          <p>Nel detto anno MCCCXX, sentendo il papa e 'l re Ruberto l'apparecchiamento fatto per
            gli usciti di Genova e per quello di Cicilia, feciono armare LXV galee tra in Proenza e
            a Napoli; e quegli di Genova armarono XX galee; e del detto stuolo fu amiraglio messer
            Ramondo di Cardona d'Aragona. E congiunte le dette galee insieme, vennero sopra Genova
            per combattere con quelle de' Ciciliani e degli usciti di Genova, le quali sentendo come
            venia contra loro quella armata, si partirono della riviera di Genova, e vennono in
            Porto Pisano, e poi con savio provedimento di guerra per fare partire l'armata de la
            riviera sanza soggiorno se n'andarono in verso Napoli; e giunte a l'isola d'Ischia,
            misono i cavalieri in terra, e corsono l'isola e guastarla in parte. Sentendo la loro
            partita l'amiraglio del re Ruberto, con sua armata si partì di Genova e de la riviera, e
            le seguì vigorosamente per abboccarsi co·lloro, e sopragiunsegli a Ischia una sera a
            tardi. Quelle galee di Cicilia e degli usciti, veggendo i nimici sì di presso per volere
            la battaglia, si ricolsono di notte, e si misono in mare dando boce di tornarsi in
            Cicilia. L'amiraglio del re Ruberto veggendoli la mattina partiti, volendogli seguire,
            la gente di Principato, ch'erano intorno di XXX galee, trovandosi in loro paese,
            gridarono: «Rinfrescamento e panatica!»: e di vero bisogno n'aveano; e così a grido,
            sanza alcuno ritegno a Napoli se n'andaro. Le galee di Proenza e di Genova rinfrescati a
            Ischia alquanti giorni, avendo novelle come l'armata de' Ciciliani e usciti di Genova
            aveano fatta la via di ponente verso Genova, per seguirle in verso Proenza si ritornaro;
            e così la detta armata per male seguire il loro amiraglio, overo per sua difalta e mala
            condotta, quasi tutta si sbarattò e venne a niente; che se avessono seguita quella de'
            Ciciliani e degli usciti di Genova, di certo s'avisava che sarebbono stati vincitori,
            però ch'erano più galee, e meglio armate.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">Di quello medesimo.</p>
          </argument>
          <p>L'armata de' Ciciliani e degli usciti di Genova maestrevolemente e non sanza temenza
            partiti da Ischia, nel porto di Genova arrivaro a dì III di settembre MCCCXX, e con
            grande tumulto gridando ch'aveano sconfitti l'armata del re Ruberto per ispaventare que'
            di Genova, assaliro la città da la parte del porto; e gli usciti e' Lombardi ch'erano a
            l'assedio l'asalirono da la parte di terra da più parti. Quegli della città co la gente
            del re Ruberto con grande affanno di dì e di notte, e paura e con difalta e necessità di
            vittuaglia, francamente si difesono da più assalti e battaglie di mare e di terra, sì
            che i nimici non acquistarono niente.</p>
        </div2>
        <div2 type="capitolo">
          <head>CXV</head>
          <argument>
            <p rend="italic">Come i Fiorentini feciono tornare Castruccio da l'assedio di
            Genova.</p>
          </argument>
          <p>Nel detto anno MCCCXX Castruccio signore di Lucca con suo isforzo e coll'aiuto delle
            masnade de' Pisani andò con grande oste verso Genova per la lega fatta per istrignere la
            città, e vincerla per forza e assedio coll'aiuto dell'armata di Cicilia per lo modo che
            detto è. I Fiorentini, sentendo cavalcato Castruccio, i loro soldati mandaro in sul
            contado di Lucca ne le contrade di Valdinievole guastando e ardendo, e tornando ad
            Altopascio. Castruccio ch'era presso a Genova, sentendo ciò, temendo che la città di
            Lucca per tradimento non gli si rubellasse, tornò in Lucca con tutta la sua oste.
            Sentendo ciò il capitano de la guerra de' Fiorentini, co le masnade de' soldati si
            ritrassono verso Fucecchio, e Castruccio con sua gente vigorosamente se ne venne a oste
            a Cappiano in su la Guisciana a petto a' Fiorentini. Quivi per istanza di più mesi l'una
            oste di qua dal fiume, e l'altra di là, stettono a perdere tempo e a badaluccare con
            grande spendio, faccendo battifolli, fortezze, e ponti, e difici per gravare l'una oste
            l'altra, sanza avanzare neente l'una parte a l'altra; e sì aveva ciascuna parte da MCC
            cavalieri in su, sanza il popolo grandissimo. A la fine per la vernata e mal tempo di
            pioggia ciascuna parte si partì sanza altro avanzo, e con poco onore de' Fiorentini, se
            non in tanto che di vero si disse che per l'andata de' Fiorentini Castruccio con sua
            oste non andòe a l'assedio di Genova; che se giunto vi fosse coll'altra forza de'
            Ghibellini, la città non si potea tenere.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">De le battaglie che gli usciti di Genova e' Ciciliani diedono a la
              terra, e ebbono il peggiore.</p>
          </argument>
          <p>Nel detto anno MCCCXX, essendo l'oste a Genova per mare e per terra per lo modo detto
            addietro, e veggendo i Ciciliani e gli usciti di Genova che da la parte del porto non
            poteano prendere la città, però che 'l porto era tutto impalizzato e incatenato, e di
            sopra di grosso legname imbertescato, di maraviglioso lavoro, e veggendosi venire il
            verno adosso, si ritrassono con tutta loro armata in Bisagno, e da quella parte co' loro
            cavalieri e co la ciurma de le loro galee in terra discesono, e sopra Carignano la terra
            agramente combattero per due volte, l'una a dì XXVI di settembre, e l'altra a dì XXVIIII
            di settembre, con grande speranza d'avere la città per forza da quella parte; e quegli
            de' borghi combatteano la città da la loro parte, quegli de la città difendendosi di dì
            e di notte a tutte le battaglie vigorosamente. A la fine, a l'ultima battaglia, uscì la
            cavalleria ch'era nella città del re Ruberto con popolo assai per la porta di Bisagno, e
            assalendo l'oste de' Ciciliani e usciti, vigorosamente gli levaro da la battaglia de la
            città: ritraendosi combattendo quasi come sconfitti, si ricolsono a galee, e vi
            lasciarono presi e morti gente assai; e la detta armata de' Ciciliani se n'andò in
            Cicilia molto peggiorata, e quella degli usciti a Saona; e così l'ultimo dì di settembre
            fu liberata la città di Genova, e il campo dell'oste ch'era in Bisagno si ritrasse al
            monte e a l'altra oste ch'era ne' borghi.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come gli usciti di Genova guastarono Chiaveri.</p>
          </argument>
          <p>Nel detto anno MCCCXX, a dì XIIII di dicembre, XV galee degli usciti di Genova
            corseggiando la riviera scesono al borgo di Chiaveri, e quello per forza presono, e
            ruballo e arsollo tutto.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Come gli usciti di Genova ebbono Noli, e feciono diversa guerra.</p>
          </argument>
          <p>Nel detto anno MCCCXX, a dì XXV di gennaio, gli usciti di Genova per mare, e 'l
            marchese dal Finale per terra, assediarono la città di Noli, traboccandola e
            combattendola per più volte: a la fine si rendero a patti a dì VI di febbraio MCCCXX
            salvo il castello, che si tenne poi insino a dì VI d'aprile vegnente, e per fame si
            rendéo. Chi potrebbe scrivere e continuare il diverso assedio di Genova, e le
            maravigliose imprese fatte per gli usciti co·lloro allegati? Certo si stima per gli savi
            che·ll'assedio di Troia, in sua comparazione, non fosse di maggiore continuamento di
            battaglie per mare e per terra, che così il verno come la state tenendo galee armate in
            mare, assediando la città, per modo che a grande distretta e necessitade di vittuaglia
            la condussono più volte nel detto anno MCCCXX e nel MCCCXXI vegnente; e per due volte la
            loro armata per fortuna di mare percosse in terra, e rotte le loro galee, e perita gran
            parte de la gente, per ciò non lasciavano la guerra, sanza il continovo corseggiare per
            mare in diverse parti del mondo, consumando l'una parte l'altra di più mercatantia che
            non vale uno reame; de le continue battaglie di terra assalendo la città per dì e per
            notte con più difici, gittando que' di fuori a que' d'entro, e quegli d'entro a que' di
            fuori, e con rovinare le mura della città, e di quelle fare cadere, e quegli d'entro con
            grande travaglio e necessitadi sollecitamente riparare e difendere, se tutto questo
            libro fosse scritto per quelle storie seguire, sanza altro sarebbe pieno. E nonn–è da
            maravigliare, che i Genovesi erano i più ricchi cittadini e' più possenti in quello
            tempo che fossono tra' Cristiani, né eziandio tra' Saracini; e coll'una parte e
            coll'altra erano allegati i signori e comunanze di grandissima potenzia, come è fatta
            menzione.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Come il fratello del re di Spagna fue sconfitto da' Saracini di
              Granata.</p>
          </argument>
          <p>Nel detto anno MCCCXX i Saracini del reame di Granata, essendo sopra loro ad oste il
            fratello del re di Spagna con grande quantità di Cristiani a cavallo e a piè, quelli
            Saracini non possendo a la forza riparare, con grande spendio di pecunia corruppono
            certi baroni traditori di Spagna, i quali non seguirono il loro signore: assaliti da'
            Saracini furono sconfitti, e presso a X<hi rend="sup">M</hi> Cristiani furono tra morti
            e presi, e morto vi fu il detto fratello del re di Spagna, e corsono la Spagna infino a
            Sibilia a grande dammaggio e vergogna de' Cristiani.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">Come i frieri dello Spedale isconfissono i Turchi con loro navilio a
              Rodi.</p>
          </argument>
          <p>Nel detto anno MCCCXX uno ammiraglio di Turchia venendo per prendere l'isola di Rodi,
            che tenea la magione dello Spedale, con più di LXXX tra galee e altri legni di Saracini,
            il comandatore di Rodi con IIII galee e con XX piccioli legni, e coll'aiuto di VI galee
            de' Genovesi d'entro che tornavano d'Erminia, combattero co' detti Saracini e
            sconfissogli, e grande parte de' detti legni presono e profondaro. Appresso andaro a una
            isoletta ivi presso, come aveano posti più di V<hi rend="sup">M</hi> uomini saracini per
            mettergli in su l'isola di Rodi: le dette galee de' Cristiani tutti gli ebbono presi, e
            uccisono i vecchi, e' giovani venderono per ischiavi.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Come messer Cane de la Scala essendo all'assedio di Padova fu sconfitto
              da' Padovani e dal conte da Gurizia.</p>
          </argument>
          <p>Nel detto anno MCCCXX messer Cane della Scala signore di Verona, essendo all'assedio de
            la città di Padova con tutto suo isforzo stato per più d'uno anno continuo, e a quella
            città quasi prese tutte le sue castella e contado, e sconfittigli per più volte, avea sì
            affritta, che più non si potea tenere, che tutta intorno con battifolli forniti di sua
            gente avea circondata, sì che vivanda non vi potea entrare. I detti Padovani quasi
            disperati d'ogni salute, si diedono al dogio d'Osteric eletto re de' Romani, il quale
            mandò a·lloro soccorso il conte da Gurizia e 'l signore di Gualfe con V<hi rend="sup">C</hi> cavalieri a elmo, il quale subitamente, e come di nascoso, entròe in Padova
            colla detta gente. Il detto messer Cane per grande audacia e superbia ch'avea de le sue
            vittorie, e per la grande cavalleria e popolo ch'avea in sua oste, poco si curava de'
            Padovani, e per lo lungo assedio, per troppa sicurtà, male si tenea ordinato. Avenne che
            a dì XXV d'agosto MCCCXX il detto conte da Gurizia co' suoi Frigolani e Tedeschi e co'
            Padovani uscì di subito de la città, e assalì l'oste vigorosamente. Messer Cane con
            alquanta di sua cavalleria male ordinata, credendo riparare, si mise a la battaglia, il
            quale dal conte da Gurizia e da' Padovani fue sconfitto e atterrato e fedito, e di poco
            scampò la vita per soccorso di sua gente; in su una cavalla in Monselice scampò, e
            l'oste sua fue tutta isbarattata, e rimasevi di sua gente morta e presa assai, e tutti i
            loro arnesi: e così per mala provedenza la fortuna di sì vittorioso tiranno si mutò in
            contradio. Al detto assedio di Padova morì Uguiccione da la Faggiuola in cittadella, di
            suo male, essendo venuto in aiuto a messer Cane. Questi fu l'altro grande tiranno che
            perseguì tanto i Fiorentini e' Lucchesi, come adietro è fatta menzione.</p>
        </div2>
        <div2 type="capitolo">
          <head>CXXII</head>
          <argument>
            <p rend="italic">Come morì il conte Gaddo signore di Pisa, e fu fatto signore il conte
              Nieri.</p>
          </argument>
          <p>Nel detto anno MCCCXX il conte Gaddo de' Gherardeschi, ch'era signore di Pisa, morì
            (per gli più si disse per veleno), e fatto fu signore il conte Nieri suo zio; e lui
            fatto signore, mutò stato in Pisa, e tutti quegli ch'erano stati con Uguiccione da
            Faggiuola fece grandi, e a quegli che·ll'aveano cacciato tolse la signoria, e alquanti
            capitani di popolo fece morire, e altri fece ribelli, e chi confinati, e fece lega con
            Castruccio signore di Lucca e cogli usciti di Genova, dando loro occultamente aiuto e
            favore contra i Fiorentini e que' di Genova.</p>
        </div2>
        <div2 type="capitolo">
          <head>CXXIII</head>
          <argument>
            <p rend="italic">Come fu fatta pace dal re di Francia a' Fiamminghi.</p>
          </argument>
          <p>Nel detto anno MCCCXX il conte Ruberto di Fiandra con Luis conte d'Universa suo
            figliuolo andarono a Parigi con grande compagnia di Fiamminghi di tutte le buone ville,
            per dare compimento a la pace dal re di Francia a·lloro de la grande guerra ch'era stata
            tra·lloro più di XXII anni. E ciò fu a mossa di papa Giovanni che vi mandòe uno suo
            legato cardinale, e come piacque a·dDio, del mese d'aprile, vi si diede compimento, e il
            re di Francia diede per moglie la figliuola a Luis figliuolo di Luis conte d'Universa,
            che dovea essere reda de la contea di Fiandra, e rendégli la detta contea. E' Fiamminghi
            per patti lasciarono Lilla e Doagio e Bettona e tutta la terra di qua dal fiume del
            Liscio, ove si parte la lingua francesca da la fiamminga, e promisono di dare al re di
            Francia mille migliaia di libbre di buoni parigini in termine di XX anni, per amenda e
            soddisfacimento delle spese, e di quello ch'aveano misfatto a la corona.</p>
        </div2>
        <div2 type="capitolo">
          <head>CXXIV</head>
          <argument>
            <p rend="italic">Come tra quegli della casa di Fiandra ebbe grande dissensione.</p>
          </argument>
          <p>Nel detto anno MCCCXX, essendo i detti Fiamminghi in pace co' Franceschi e in buono
            stato, invidia nacque tra Luis conte d'Universa, maggiore figliuolo del conte di
            Fiandra, e Ruberto suo fratello; però che 'l conte vecchio loro padre amava più Ruberto
            suo minore figliuolo, perch'era più valoroso, e quasi al tutto l'avea fatto signore di
            Fiandra; onde il conte Luis forte isdegnò, e quasi tutto il paese se ne divise a setta,
            e per questa cagione in Guanto e in Bruggia ebbe più romori e battaglie cittadine, e
            uccisonne e cacciarne assai; e quegli che teneano con Luis e che amavano la pace co'
            Franceschi rimasono signori. In questo si disse che 'l conte vecchio volle essere
            avelenato, e fue aposto che Luis suo figliuolo il facea fare; per la qual cosa il fece
            prendere a Ruberto suo minore fratello, e mettere in pregione, onde il paese
            maggiormente si divise, che l'una parte tenea con Luis, e l'altra con Ruberto; e crebbe
            sì l'errore, che la villa di Bruggia si rubellò al conte e a messer Ruberto, e
            cacciarono de la terra tutta sua parte. Per la qual cosa quello anno e l'altro apresso
            il detto messere Ruberto gli guerreggiò e prese la villa del Damo e quella della Schiusa
            ov'è il porto. Quegli di Bruggia uscendo fuori a oste per assediare il Damo, quegli de
            la villa di Guanto e d'Ipro furono mezzani, e acconciarono quegli di Bruggia col conte,
            rimanendo signori la parte di Luis, dando al conte danari assai per amenda, si
            pacificaro.</p>
        </div2>
        <div2 type="capitolo">
          <head>CXXV</head>
          <argument>
            <p rend="italic">Come i Ghibellini furono cacciati di Rieti.</p>
          </argument>
          <p>Nel detto anno MCCCXX, del mese d'agosto, i Guelfi della città di Rieti, coll'aiuto di
            quegli da l'Aquila e di Civitaducale e gente del re Ruberto, cacciarono per forza i
            Ghibellini di Rieti, e combattendo nella città, più di V<hi rend="sup">C</hi>
            n'uccisono, e più n'anegarono nel fiume, il quale di sangue corse. E poi apresso a IV
            mesi, essendo i detti Guelfi di Rieti a l'assedio del castello d'Airone nel contado di
            Spuleto, i Ghibellini di Rieti usciti, coll'aiuto e forza di Sciarra della Colonna, per
            forza rientrarono in Rieti e cacciarne i Guelfi che non erano a l'oste.</p>
        </div2>
        <div2 type="capitolo">
          <head>CXXVI</head>
          <argument>
            <p rend="italic">D'uno grande raunamento d'osti che fu tra' due eletti d'Alamagna.</p>
          </argument>
          <p>Nel detto anno MCCCXX grande raunata fu fatta ne la Magna per combattersi insieme il
            dogio d'Ostoricchi e quello di Baviera, i quali amendue erano eletti re de' Romani per
            lo modo fatto menzione; e più tempo stettono ad oste in sul fiume del Reno, a <gap/>,
            quasi tutta la cavalleria de la Magna, chi dall'una parte e chi dall'altra. A la fine si
            partirono sanza combattere, perché quello di Baviera non poté durare la spesa.</p>
        </div2>
        <div2 type="capitolo">
          <head>CXXVII</head>
          <argument>
            <p rend="italic">Come Spinetta marchese s'alegò co' Fiorentini contra a Castruccio, ma
              tornò a vergogna de' Fiorentini.</p>
          </argument>
          <p>Nell'anno MCCCXXI i Fiorentini volendo guerreggiare Castruccio signore di Lucca, sì
            feciono lega con Ispinetta marchese Malaspini, il quale, tutto fosse Ghibellino, per
            Castruccio era disertato di sue terre. I Fiorentini gli mandarono in Lunigiana per la
            via di Lombardia CCC soldati a cavallo e V<hi rend="sup">C</hi> a piè; e egli con suo
            aiuto fece C uomini a cavallo, e in poco tempo racquistò assai di sue castella; ed erano
            per discendere al piano di Lunigiana, e fare guerra assai a la città di Lucca, però che'
            Fiorentini da l'altra parte erano in sul contado di Lucca, e posto assedio al castello
            di Montevettolino con VIII<hi rend="sup">C</hi> cavalieri, soldati e gente a piè assai;
            e se' Fiorentini avessono fatta la 'mpresa con maggiore provedimento e con più forte
            braccio, de la guerra erano vincitori. Castruccio sentendo il detto apparecchiamento,
            non fue ozioso; mandò a tutti i suoi amici per aiuto, e di Lombardia dal capitano di
            Milano, e da quello di Piagenza, e da' Parmigiani ebbe V<hi rend="sup">C</hi> cavalieri,
            e da' Pisani e dal vescovo d'Arezzo e altri Ghibellini di Toscana più d'altri V<hi rend="sup">C</hi>, sì che si trovòe in Lucca con più di XVI<hi rend="sup">C</hi> di
            cavalieri, e disponendo suo consiglio saviamente, la 'mpresa di Lunigiana lasciò, e con
            tutta sua oste de' detti cavalieri, e popolo sanza numero, venne contra l'oste de'
            soldati di Firenze. I Fiorentini male proveduti di sì fatta impresa, e non credendo che
            la sua forza fosse sì grande per l'aiuto de' Lombardi, si levarono dall'assedio di
            Montevettolino, e si ritrassono in su Belvedere. Castruccio e sua oste seguendogli si
            puose a oste contra a·lloro, e se la sera avesse combattuto, di certo avea la vittoria,
            però che di gente e di tutto avea l'avantaggio. Guido da la Petrella, capitano delle
            masnade de' Fiorentini, la sera francamente si difese, assalendo con badalucchi la gente
            di Castruccio, mostrando gran vigore, e che attendessono aiuto. La notte vegnente, dì
            VIII di giugno, accesono molti fuochi e faccelline, faccendo sembiante d'assalire i
            nemici, e per questo modo lasciando i falò e luminare nel campo accesi, si levarono da
            campo salvamente con tutta sua oste, e si ridusse in Fucecchio e a Carmignano e a
            l'altre castella; e vennegli bene, che una grande acqua da cielo venne la notte, per che
            Castruccio non sentì la partita, e fu gabbato per le luminare. La mattina per tempo
            vedendo Castruccio partiti i suoi nimici, si tenne ingannato, e incontanente cavalcò, e
            guastò Fucecchio intorno, e Santa Croce, e Castello Franco, e Montetopoli, e Vinci, e
            Cerreto sanza contasto niuno: stette a oste per XX dì sanza riparo con grande vergogna
            de' Fiorentini, e tornossi in Lucca con grande onore. I Fiorentini per questa cagione
            feciono tornare di Lunigiana i loro cavalieri. Castruccio incontanente vi cavalcò, e
            riprese tutte le sue castella e Pontriemoli e più terre de' marchesi, e Spinetta le
            abandonò, e tornossi a messer Cane a Verona.</p>
        </div2>
        <div2 type="capitolo">
          <head>CXXVIII</head>
          <argument>
            <p rend="italic">Di novità d'ufici di Firenze.</p>
          </argument>
          <p>Nel detto anno e mese di giugno, incorrendo a' Fiorentini sì fatte traverse di guerra,
            e per la setta di quegli che non reggeano la città erano i priori e' rettori caloniati e
            biasimati, onde si criò uno uficio di XII buoni uomini popolani due per sesto, che
            consigliassono i priori, e che sanza loro consiglio e diliberazione i priori non
            potessono fare niuna grave diliberazione, né prendere balìa. Il modo fue assai lodato, e
            fue sostegno de la setta e istato che reggeva.</p>
        </div2>
        <div2 type="capitolo">
          <head>CXXIX</head>
          <argument>
            <p rend="italic">Come il marchese Cavalcabò co la lega di Toscana fue sconfitto in
              Lombardia.</p>
          </argument>
          <p>Nel detto anno MCCCXXI papa Giovanni e 'l re Ruberto per soccorrere il Piemonte e' loro
            amici di Lombardia, che molto era isbigottiti per la partita di messer Filippo di Valos,
            mandarono là per capitano di guerra messer Ramondo di Cardona d'Araona con XII<hi rend="sup">C</hi> di cavalieri, che fosse col legato cardinale, e rifeciono lega co'
            Fiorentini e' Bolognesi e' Sanesi, i quali mandarono in Lombardia M cavalieri tra due
            volte, onde fu capitano il marchese Cavalcabò di Chermona, ed erano parte in Reggio e
            parte a la pieve d'Altavilla in sul contado di Piagenza. Di là da Po era il patriarca
            d'Aquilea con quegli de la Torre e co' Bresciani, e teneano Chermona e Cremma, e
            guerreggiavano il capitano di Milano. Messer Galeasso Visconti veggendosi così
            guerreggiare a' cavalieri di Toscana e di Bologna, e dentro a la terra avea sospetto,
            mandò per aiuto a Milano al padre, e a Pisa e a Lucca, i quali gli mandarono VI<hi rend="sup">C</hi> cavalieri. Il marchese Cavalcabò con V<hi rend="sup">C</hi>
            cavalieri cavalcò in Valditara, e quello borgo e più castelletta prese, e puosesi a
            l'assedio a la rocca di Bardo. Il capitano di Piagenza vi mandò da VIII<hi rend="sup">C</hi> cavalieri in M al soccorso, e trovando il detto marchese mal proveduto di tanta
            forza de' nimici, quasi soppreso, fue sconfitto, ed egli morto con più di CL cavalieri
            tra presi e morti. Il rimanente si fuggiro a grande periglio al borgo di Valditara; e
            questa sconfitta fue del mese di novembre a l'uscita, anno MCCCXXI.</p>
        </div2>
        <div2 type="capitolo">
          <head>CXXX</head>
          <argument>
            <p rend="italic">Come messer Galeasso di Milano ebbe la città di Chermona.</p>
          </argument>
          <p>Per questa vittoria il detto messer Galeasso con sua oste passò il Po, e a Chermona si
            puose ad assedio sentendo la mala fortuna, e la città era molto anullata per la guerra
            dello 'mperadore, e maggiormente per la morte del marchese Cavalcabò isbigottiti.
            Bartaglia diede a la città per tre dì; quegli d'entro annullati, e non avendo speranza
            di soccorso, le masnade che v'erano dentro, da CC a cavallo e CCC a piè, abandonarono la
            terra, e si fuggirono a Cremma. La gente di messer Galeasso, non essendo quasi chi
            difendesse la terra, per forza ruppono del muro de la città, e in quella entraro, e
            presolla e spogliarono d'ogni sustanzia che v'era rimasa; e ciò fu a dì V di gennaio
            MCCCXXI.</p>
        </div2>
        <div2 type="capitolo">
          <head>CXXXI</head>
          <argument>
            <p rend="italic">Come scuròe il sole, e morì il re di Francia.</p>
          </argument>
          <p>Nell'anno MCCCXXI, a dì XXVII di giugno, iscurò il sole in su·levare quasi le due parti
            o più, e durò per una ora. Nel detto anno, il dì de la Bifania, morì Filippo re di
            Francia, il quale non regnò che anni<gap/> mesi<gap/>, dì<gap/> ; fue uomo dolce e di
            buona vita: non rimase di lui reda maschio. Apresso la sua morte fu fatto re di Francia
            Carlo conte de la Marcia suo fratello e figliuolo del re Filippo il grande, e fu
            coronato a Rens, dì XI di febbraio MCCCXXI.</p>
        </div2>
        <div2 type="capitolo">
          <head>CXXXII</head>
          <argument>
            <p rend="italic">Come i Bolognesi cacciarono di Bologna Romeo de' Peppoli il ricco uomo
              e' suoi seguaci.</p>
          </argument>
          <p>Nel detto anno MCCCXXI, del mese di giugno, i Bolognesi a romore di popolo col séguito
            de' Beccadelli e altri nobili cacciarono di Bologna a furore Romeo de' Peppoli, grande e
            possente cittadino e quasi signore della terra, con tutta sua setta, il quale si dicea
            il più ricco cittadino d'Italia, aquistato quasi tutto d'usura, che XX<hi rend="sup">M</hi> fiorini e più avea di rendita l'anno sanza il mobile. Per la sua partita molto
            sturbò lo stato di parte guelfa di Bologna.</p>
        </div2>
        <div2 type="capitolo">
          <head>CXXXIII</head>
          <argument>
            <p rend="italic">Come lo 'mperadore di Gostantinopoli ebbe guerra co' figliuoli.</p>
          </argument>
          <p>Nel detto anno MCCCXXI lo 'mperadore di Gostantinopoli fu in grande discordia co'
            figliuoli, perché lo 'mperadore a sua vita avea fatto imperadore succedente a·llui il
            figliuolo del suo maggiore figliuolo, ch'era morto; onde il secondo figliuolo vivente
            isdegnato col padre, congiura fece co' baroni contro al padre e nipote, e quasi gran
            parte dello 'mperio gli rubellò. E questo fu grande cagione dell'abassamento degli
            usciti di Genova, però che il detto imperadore per abassare la forza della Chiesa e del
            re Ruberto continuamente co' suoi danari mantenea la guerra agli usciti di Genova, e a
            quegli di Saona contra la città di Genova e contro al re Ruberto, e per la sua guerra
            abandonòe la 'mpresa.</p>
        </div2>
        <div2 type="capitolo">
          <head>CXXXIV</head>
          <argument>
            <p rend="italic">Come Federigo di Cicilia fue scomunicato, e come fece coronare il
              figliuolo del reame.</p>
          </argument>
          <p>Nel detto anno MCCCXXI il detto papa Giovanni co' suoi cardinali ordinarono triegua per
            tre anni dal re Ruberto a don Federigo di Cicilia per potere meglio fornire la 'mpresa
            di Genova, il detto re Federigo dimandando per suoi ambasciadori pace o triegua di X
            anni, e Reggio e altre terre di Calavra ch'egli avea rendute in mano del papa, le quali
            il papa avea rendute al re Ruberto; onde tenendosi ingannato e tradito, sì contradisse
            la detta triegua di tre anni ch'avea fatta il papa, e fece disfidare il re Ruberto: il
            papa e' suoi cardinali isdegnati gli diedono sentenzia di scomunicazione. Il detto
            Federigo per questa cagione coronò del reame di Cicilia don Piero suo maggiore figliuolo
            sanza dispodestare sé a sua vita e fecegli in sua presenza fare omaggio e saramento a
            tutti i baroni e Comuni dell'isola; e questo fue il dì di<gap/></p>
        </div2>
        <div2 type="capitolo">
          <head>CXXXV</head>
          <argument>
            <p rend="italic">Come i Fiorentini mandarono in Frioli per cavalieri.</p>
          </argument>
          <p>Nel detto anno MCCCXXI i Fiorentini mandarono in Frioli per cavalieri a soldo, e
            vennono in Firenze del mese d'agosto CLX cavalieri a elmo, con altrettanti balestrieri a
            cavallo tra Friolani e Tedeschi, molto buona gente d'arme, ond'era capitano Iacopo di
            Fontanabuona grande castellano di Frioli, e feciono guerra assai a Castruccio; almeno
            dapoi gli sentì in Firenze non s'ardì a passare la Guisciana, come in prima era usato di
            fare.</p>
        </div2>
        <div2 type="capitolo">
          <head>CXXXVI</head>
          <argument>
            <p rend="italic">Chi fue il poeta Dante Allighieri di Firenze.</p>
          </argument>
          <p>Nel detto anno MCCCXXI, del mese di luglio, morì Dante Allighieri di Firenze ne la
            città di Ravenna in Romagna, essendo tornato d'ambasceria da Vinegia in servigio de'
            signori da Polenta, con cui dimorava; e in Ravenna dinanzi a la porta de la chiesa
            maggiore fue sepellito a grande onore in abito di poeta e di grande filosafo. Morì in
            esilio del Comune di Firenze in età circa LVI anni. Questo Dante fue onorevole e antico
            cittadino di Firenze di porta San Piero, e nostro vicino; e 'l suo esilio di Firenze fu
            per cagione, che quando messer Carlo di Valos de la casa di Francia venne in Firenze
            l'anno MCCCI, e caccionne la parte bianca, come adietro ne' tempi è fatta menzione, il
            detto Dante era de' maggiori governatori de la nostra città e di quella parte, bene che
            fosse Guelfo; e però sanza altra colpa co la detta parte bianca fue cacciato e sbandito
            di Firenze, e andossene a lo Studio a Bologna, e poi a Parigi, e in più parti del mondo.
            Questi fue grande letterato quasi in ogni scienza, tutto fosse laico; fue sommo poeta e
            filosafo, e rettorico perfetto tanto in dittare, versificare, come in aringa parlare,
            nobilissimo dicitore, in rima sommo, col più pulito e bello stile che mai fosse in
            nostra lingua infino al suo tempo e più innanzi. Fece in sua giovanezza i·libro de la
            Vita nova d'amore; e poi quando fue in esilio fece da XX canzoni morali e d'amore molto
            eccellenti, e in tra·ll'altre fece tre nobili pistole; l'una mandò al reggimento di
            Firenze dogliendosi del suo esilio sanza colpa; l'altra mandò a lo 'mperadore Arrigo
            quand'era a l'assedio di Brescia, riprendendolo della sua stanza, quasi profetezzando;
            la terza a' cardinali italiani, quand'era la vacazione dopo la morte di papa Chimento,
            acciò che s'accordassono a eleggere papa italiano; tutte in latino con alto dittato, e
            con eccellenti sentenzie e autoritadi, le quali furono molto commendate da' savi
            intenditori. E fece la Commedia, ove in pulita rima, e con grandi e sottili questioni
            morali, naturali, strolaghe, filosofiche, e teologhe, con belle e nuove figure,
            comparazioni, e poetrie, compuose e trattò in cento capitoli, overo canti, dell'essere e
            istato del ninferno, purgatorio, e paradiso così altamente come dire se ne possa, sì
            come per lo detto suo trattato si può vedere e intendere, chi è di sottile intelletto.
            Bene si dilettò in quella Commedia di garrire e sclamare a guisa di poeta, forse in
            parte più che non si convenia; ma forse il suo esilio gliele fece. Fece ancora la
            Monarchia, ove trattò de l'oficio degli 'mperadori. Questo Dante per lo suo savere fue
            alquanto presuntuoso e schifo e isdegnoso, e quasi a guisa di filosafo mal grazioso non
            bene sapea conversare co' laici; ma per l'altre sue virtudi e scienza e valore di tanto
            cittadino ne pare che si convenga di dargli perpetua memoria in questa nostra cronica,
            con tutto che per le sue nobili opere lasciateci in iscritture facciamo di lui vero
            testimonio e onorabile fama a la nostra cittade.</p>
        </div2>
        <div2 type="capitolo">
          <head>CXXXVII</head>
          <argument>
            <p rend="italic">Come i Fiorentini rimasono fuori della signoria del re Ruberto, e
              feciono parte delle mura della città.</p>
          </argument>
          <p>Nel detto anno MCCCXXI, in calen di gennaio, i Fiorentini uscirono della signoria del
            re Ruberto, la quale era durata per VIII anni e mezzo, e tornaro a fare lezione di loro
            podestà e capitano, com'erano usati per antico, e cominciaronsi a fare le mura e le
            torri da la porta di San Gallo a quella di Santo Ambruogio de la città di Firenze. E io
            scrittore, trovandomi per lo Comune di Firenze uficiale con altri onorevoli cittadini
            sopra fare edificare le dette mura, di prima adoperamo che le torri si facessono di CC
            in CC braccia; e simile s'ordinò si cominciassono i barbacani, overo confessi, di costa
            a le mura e di fuori da' fossi, per più fortezza e bellezza de la cittade, e così si
            seguirà poi per tutto.</p>
        </div2>
        <div2 type="capitolo">
          <head>CXXXVIII</head>
          <argument>
            <p rend="italic">Come il re d'Inghilterra fece uccidere 'l cugino e più suoi baroni, e
              come gli Scotti gli cominciarono guerra.</p>
          </argument>
          <p>Nel detto anno MCCCXXI fallirono le triegue dagli Scotti al re d'Inghilterra, e con
            grande isforzo corsono gli Scotti gran parte de' confini d'Inghilterra da la loro parte,
            tenendo tutti gl'Inghilesi di quelle marce sotto tributarìa; e ciò avenne per grande
            discordia che il re Adoardo il giovane re d'Inghilterra ave' quasi con più de' suoi
            baroni, ond'era capo il conte di Lancastro, cugino del re e de la casa reale. E la detta
            lega e giura era fatta per gli baroni contro al re, perch'egli si reggea per male
            consiglio e vile portamento, dando più fede a uno messer Ugo il Dispensiero, cavaliere
            di picciolo affare, ch'a tutti gli altri suoi baroni. E crebbe tanto la detta scisma,
            che i detti congiurati teneano arme contro al re, e s'erano rubellati nella contrada del
            Trento verso Bonobruco, cioè ponte. E tornando uno conastabole del re con più di sua
            gente d'arme da le frontiere della Scozia, e per mandamento del re gente a piè del paese
            ragunò in buona quantità per offendere a' detti allegati, trovandogli male ordinati al
            detto ponte, ch'era uno stretto passo, gli sorprese e sconfisse con piccola fatica di
            combattere: quasi tutti s'arrendero; onde il re fece dicapitare il detto conte di
            Lancastro e 'l conte d'Ariforte con LXXXVIII tra conti e baroni. E ciò fu a l'uscita del
            mese di marzo, anni MCCCXXII, e fu tenuta una grande crudeltà, per la qual cagione la
            forza del reame d'Inghilterra molto afiebolìo.</p>
        </div2>
        <div2 type="capitolo">
          <head>CXXXIX</head>
          <argument>
            <p rend="italic">Come i Perugini ebbono la città d'Ascesi per assedio.</p>
          </argument>
          <p>Nell'anno di Cristo MCCCXXII, essendo il Comune di Perugia stato a l'assedio della
            città d'Ascesi per più d'uno anno con più battifolli, per cagione che s'erano rubellati
            da parte di Chiesa, e signoreggiavala il popolo in parte ghibellina, quella città molto
            afflitta di guastamento intorno intorno, e tolte loro tutte le castella, e oltre a·cciò
            di più avisamenti la loro gente sconfitta, e fallendo loro la vittuaglia e molte cose
            bisognevoli, si rendero al Comune di Perugia, i quali le disfeciono le mura e le
            fortezze, e recarla a loro giuridizione, e tolsono il suo contado infino al fiume di
            Chiacio a piè de la città: e questo fu del mese d'aprile del detto anno. E intrati i
            Perugini in Ascesi corsono la terra, e oltre a' patti più di C cittadini uccisono a
            furore ne la terra, ch'erano stati loro ribelli.</p>
        </div2>
        <div2 type="capitolo">
          <head>CXL</head>
          <argument>
            <p rend="italic">Come la parte ghibellina furono cacciati di Fano.</p>
          </argument>
          <p>Nel detto anno e mese d'aprile i Guelfi de la città di Fano de la Marca coll'aiuto de'
            Malatesti da Rimine cacciarono di Fano la parte ghibellina, e si renderono al marchese,
            ch'era per lo papa.</p>
        </div2>
        <div2 type="capitolo">
          <head>CXLI</head>
          <argument>
            <p rend="italic">Come Federigo conte da Montefeltro fu morto a romore da quegli
              d'Orbino.</p>
          </argument>
          <p>Nell'anno MCCCXXII, essendo stata, e era grande guerra nella Marca d'Ancona, la quale
            mantenea il conte Federigo da Montefeltro co la città d'Orbino, e d'Osimo, e di Racanata
            contra il marchese che v'era per la Chiesa, e morto in Racanata uno nipote e uno cugino
            del detto marchese con molta di sua gente, il papa per la detta cagione, a richesta del
            marchese, fece processo, e sentenzia diede contra il detto conte Federigo, e contra i
            caporali e rettori de la città d'Osimo e di Racanata, trovandoli in più articoli di
            resia, e tali in idolatria, secondo la sentenzia; e croce fece contro a·lloro predicare
            in Toscana e in più parti d'Italia, perdonando colpa e pena chi andasse o mandasse in
            servigio di santa Chiesa. Più crociati v'andarono di Firenze e di Siena e di più altre
            cittadi. E 'l marchese essendo con sua oste intorno a Racanata, avenne che essendo il
            conte Federigo in Orbino, e fatta a quegli della cittade una grande taglia, overo
            imposta di moneta, per andare al soccorso di Racanata con certi soldati del vescovo
            d'Arezzo e di Castruccio, come piacque a·dDio, maravigliosamente e di sùbito il popolo
            d'Orbino si levòe a romore contro al detto conte Federigo, ed egli improviso rinchiuso e
            assediato dal popolo nella sua fortezza de la terra, vedendosi non guernito né da potere
            riparare, s'arendé come morto al popolo, pregandogli per grazia gli tagliassono la
            testa; e spogliato in giubba, col capestro in collo, e con uno suo figliuolo scese al
            popolo cheggendo misericordia, il quale popolo a furore lui e 'l figliuolo uccisono, e
            poi faccendo il corpo suo tranare per la terra, vituperosamente a' fossi in uno carcame
            di cavallo morto il soppellirono, sì come scomunicato; e due altri suoi figliuoli
            fuggendo d'Orbino furono presi da quegli d'Agobbio; e un altro suo piccolino fanciullo
            fu preso dal popolo d'Orbino, e Speranza da Montefeltro si fuggì nel castello di San
            Marino. E per questo modo venne il giudicio d'Iddio improvisamente a quegli della casa
            da Montefeltro, gli quali erano sempre stati ribelli e perseguitori di santa Chiesa; e
            questo fu a dì XXVI d'aprile MCCCXXII.</p>
        </div2>
        <div2 type="capitolo">
          <head>CXLII</head>
          <argument>
            <p rend="italic">Come la città d'Osimo si rendé a la Chiesa.</p>
          </argument>
          <p>Nel detto anno, per cagione del rubellamento d'Orbino e de la morte del conte Federigo,
            quegli della città d'Osimo si levaro a romore contra i loro rettori, gridando che
            voleano pace colla Chiesa; e veggendo i detti il popolo scommosso a romore, per paura di
            quello ch'era avenuto al conte Federigo, si fuggiro de la terra, e 'l Comune e 'l popolo
            d'Osimo sì rendero a la Chiesa e al marchese; e questo fu a dì III di maggio
          MCCCXXII.</p>
        </div2>
        <div2 type="capitolo">
          <head>CXLIII</head>
          <argument>
            <p rend="italic">Come la città di Racanata si rendé a la Chiesa, e come il marchese la
              fece disfare.</p>
          </argument>
          <p>Nel detto anno e mese quegli della città di Racanata veggendo renduti al marchese
            Orbino e Osimo, s'arendero al detto marchese e sua oste liberamente, e cacciarne i loro
            rettori e caporali. Il marchese presa la città, per vendetta del nipote e di sua gente
            ch'aveano molti, dicendo che in Racanata s'adoravano l'idoli, la città sanza
            misericordia fece ardere tutta, e apresso i muri diroccare infino a' fondamenti; e ciò
            fu a' dì XV di maggio MCCCXXII, la quale fu tenuta grande crudeltà, overo fu sentenzia
            d'Iddio per gli loro peccati.</p>
        </div2>
        <div2 type="capitolo">
          <head>CXLIV</head>
          <argument>
            <p rend="italic">Come i Visconti signori di Milano furono scomunicati, e come la Chiesa
              fece venire contra loro il dogio d'Osteric.</p>
          </argument>
          <p>Nel detto anno MCCCXXII, veggendo papa Giovanni che 'l capitano di Milano e' figliuoli
            nol voleano ubbidire per richeste fatte più volte che facesse levare l'assedio da la
            città di Genova, e amoniti dal legato cardinale e scomunicati, sentenzia diede la Chiesa
            contra loro sì come eretici e sismatici, e fece predicare la croce contra loro in Italia
            e in Alamagna, e perdonare colpa e pena. E oltre a·cciò, veggendo la Chiesa che la
            'mpresa fatta con messer Filippo di Valos era venuta a neente, che solamente per la
            forza di messer Ramondo di Cardona e di sua gente non si potea resistere a la forza de'
            detti tiranni, ordinò e richiese con trattato del re Ruberto Federigo dogio d'Osteric,
            eletto re de' Romani, che s'egli mandasse d'Alamagna le sue forze in Lombardia contra i
            detti scomunicati e sismatici, di confermarlo per la Chiesa imperadore, e uno suo
            fratello cherico farebbe arcivescovo di Maganza. Per la qual cosa Federigo detto mandò
            in Lombardia Arrigo dogio d'Ostericche suo fratello con V<hi rend="sup">C</hi> cavalieri
            a elmo; e giunse nella città di Brescia domenica d'ulivo del detto anno; e poi più
            signori e genti d'arme crociati d'Alamagna vi s'agiunsono, sì che si trovò in Brescia
            con MM Tedeschi d'arme a cavallo. Sentendo ciò il capitano di Milano e' suoi seguaci,
            parea loro male stare, e al tutto temendo di perdere la signoria, veggendo sì grande
            esercito venire contra lui da la parte di Brescia d'Alamagna, e d'altri Lombardi fedeli
            de la Chiesa, e Fiorentini e Bolognesi e Sanesi per fornire la loro lega co la Chiesa
            e·re Ruberto, e mandati i loro sindachi con molta moneta in Frioli e in Alamagna per
            soldare IIII<hi rend="sup">C</hi> cavalieri a elmo e CC balestrieri a cavallo per
            agiugnerli a Brescia, co la forza del detto dogio Arrigo d'Ostericchi d'altra parte.</p>
        </div2>
        <div2 type="capitolo">
          <head>CXLV</head>
          <argument>
            <p rend="italic">Come i signori di Milano sotto trattato d'accordo colla Chiesa
              corruppono il dogio d'Ostericchi, sì che si tornò in Alamagna.</p>
          </argument>
          <p>Messer Ramondo di Cardona era col legato a Valenza con MD uomini a cavallo e con gente
            a piè innumerabile crociati per venire verso Milano da la parte di Pavia. Il detto
            capitano veggendosi così assalire da tutte parti da la forza de la Chiesa, mandò XII de'
            maggiori cittadini di Milano per ambasciadori al legato cardinale per acconciarsi co la
            Chiesa, però che 'l popolo di Milano veggendosi sì fatti eserciti di gente venire
            adosso, non voleano essere scomunicati, né distrutti per quegli della casa de' Visconti.
            Essendo i detti ambasciadori col legato a Valenza trattando d'accordo, il detto capitano
            di Milano mandò segretamente suoi ambasciadori in Alamagna, e eziandio moneta assai a
            Federigo dogio d'Ostericchi, mostrando come facea contra lo 'mperio e contro a·ssé
            medesimo; e che se la Chiesa e 'l re Ruberto avessono la signoria di Milano, avrebbono
            tutta Lombardia, e' fedeli dello imperio di Lombardia e di Toscana, distrutti per modo
            che mai non porrebbe passare in Italia né avere la corona dello 'mperio. Il Tedesco per
            queste ragioni e per la cupidigia della moneta fue scommosso, e mandòe al suo fratello
            Arrigo, ch'era a Brescia, che cogliesse alcuna cagione e si tornasse addietro. Il quale
            avuto il mandato del fratello, e disparte dal capitano di Milano e dagli altri tiranni
            di Lombardia moneta assai, avendo ordinato co' Bresciani e col patriarca d'Aquilea e con
            loro séguito d'andare ad oste sopra la città di Bergamo, ch'era in trattato d'arendersi
            a·lloro, mosse quistione a' Bresciani, che in prima che si partisse volea la signoria di
            Brescia. I Bresciani negando che no·lla poteano dare, perché vacando imperio s'erano
            dati al re Ruberto, incontanente sanza niuno ritegno si partì de la terra a dì XVIII di
            maggio MCCCXXII, e con tutta sua gente se n'andò a Verona, il quale da messer Cane della
            Scala signore di Verona onorevolemente fu ricevuto e presentato di ricchi doni; poi
            appresso sanza dimoro se n'andò in Alamagna, guastando a la Chiesa sì grande impresa e
            sì bello servigio incominciato, per sì fatto tradimento.</p>
        </div2>
        <div2 type="capitolo">
          <head>CXLVI</head>
          <argument>
            <p rend="italic">Come i Pistolesi feciono triegua con Castruccio contra 'l volere de'
              Fiorentini.</p>
          </argument>
          <p>Nel detto anno MCCCXXII, del mese d'aprile, essendo i Pistolesi molto gravati di guerra
            da Castruccio signore di Lucca, il quale tenea il castello di Serravalle presso a tre
            miglia a Pistoia, trattato ebbono co·llui di triegua; onde i Fiorentini entraro in
            grande gelosia, che Castruccio sotto la detta triegua non prendesse la terra; per la
            quale cosa più volte vi mandarono loro ambasciadori per isturbarla. A la fine la terra
            si levò a romore, e feciono loro capitano di popolo l'abate di Pacciana di Tedici, che
            volea la detta triegua, e contra volontà de' Fiorentini la feciono, dando di trebuto a
            Castruccio III<hi rend="sup">M</hi> fiorini d'oro l'anno, e cacciarne per ribelli il
            vescovo e altri caporali che teneano co' Fiorentini.</p>
        </div2>
        <div2 type="capitolo">
          <head>CXLVII</head>
          <argument>
            <p rend="italic">Come in Siena ebbe romore e novitade.</p>
          </argument>
          <p>Nell'anno MCCCXXII, del mese d'aprile, la città di Siena fue a romore per cagione che
            quegli della casa de' Salimbeni uccisono una notte due frategli carnali figliuoli di
            cavaliere della casa de' Tolomei, loro nemici, nelle loro case. Per la potenza de le
            dette due case i Sanesi quasi tutti parati per combattersi insieme, e temendo di certe
            masnade tedesche che' Pisani e Castruccio mandavano per lo loro contado al vescovo
            d'Arezzo, per aiuto mandarono a' Fiorentini, i quali mandarono loro le masnade de'
            Friolani, ch'erano CCCL cavalieri, molto buona gente, e tutte le leghe del contado di
            Firenze di genti a piè vicini de' Sanesi; per la qual cosa la città di Siena si guarentì
            da battaglia cittadina, con tutto rimanesse assai pregna di male volontadi
          tra·lloro.</p>
        </div2>
        <div2 type="capitolo">
          <head>CXLVIII</head>
          <argument>
            <p rend="italic">Come i Ghibellini di Colle vollono prendere la terra e furono
              sconfitti.</p>
          </argument>
          <p>Nell'anno MCCCXXII, del mese d'aprile, usciti di Colle di Valdelsa coll'aiuto di certi
            ribelli di Firenze entrarono per forza nel borgo di Colle. Quelli della terra
            combattendo per forza gli ripinsono fuori, e assai ve ne rimasono morti e presi; e
            quegli di Colle feciono popolo co la 'nsegna a croce del popolo di Firenze.</p>
        </div2>
        <div2 type="capitolo">
          <head>CXLIX</head>
          <argument>
            <p rend="italic">Come il soldano de la Soria corse e prese quasi tutta l'Erminia.</p>
          </argument>
          <p>Nel detto anno MCCCXXII, del mese d'aprile, il soldano de la Soria con più di XXV<hi rend="sup">M</hi> Saracini a cavallo corsono l'Erminia di sotto, e quella presono e
            guastarono tutta infino a la marina, salvo alcuna fortezza di montagne; e tutti gli
            Ermini e Cristiani che in quella correria presono, assai n'uccisono e menarono in
            servaggio; e questa persecuzione si disse fu per loro peccata e discordia, che essendo
            morto il re 'Erminia, e rimasi di lui due piccioli figliuoli, il signore del Curco suo
            zio prese per moglie sanza dispensazione di papa la reina stata moglie del nipote, e
            figliuola del prenze di Taranto, per aversi la signoria del reame; e quella reina
            ripresa del matrimonio che volea fare, e che mandasse al papa per dispensazione, disse
            che prima si peccava che si domandasse perdono; onde i baroni isdegnati furono in
            discordia e partiti, per la qual cosa quando fue bisogno non difesono il reame da'
            Saracini, onde l'Erminia fu quasi distrutta.</p>
        </div2>
        <div2 type="capitolo">
          <head>CL</head>
          <argument>
            <p rend="italic">Come il re di Tunisi cacciato di signoria la racquistò.</p>
          </argument>
          <p>Nel detto anno MCCCXXII, del mese d'aprile, il re di Tunisi, ch'era stato cacciato di
            Tunisi, come adietro fa menzione, s'acordò co' signori degli Arabi, e raunato suo
            isforzo, con alquanti Cristiani di soldo e' venne verso Tunisi con IIII<hi rend="sup">M</hi> uomini a cavallo e con gente a piè assai. L'altro re che tenea Tunisi uscì fuori
            a battaglia e fue sconfitto, sì che il primo re fu vincitore e racquistò il suo reame.
            Questo re fu figliuolo di madre cristiana, e assai si ritenea co' Cristiani.</p>
        </div2>
        <div2 type="capitolo">
          <head>CLI</head>
          <argument>
            <p rend="italic">Come il vescovo d'Arezzo cominciò guerra a' conti, e prese Castello
              Focognano.</p>
          </argument>
          <p>Nell'anno MCCCXXII, del mese di maggio, il vescovo d'Arezzo, ch'era di quegli da
            Pietramala, fece raunata di VI<hi rend="sup">C</hi> cavalieri con CL Tedeschi ch'ebbe
            da' Pisani e da Castruccio signore di Lucca: dissesi che ciò avea fatto per soccorrere
            il conte Federigo da Montefeltro; ma sentendo ch'era morto, cavalcò co la detta gente in
            Casentino, e tolse il castello di Fronzole sopra a Poppio, il quale teneano i figliuoli
            del conte da Battifolle; e fatto ciò, incontanente cavalcò e puosesi a oste a Castello
            Focognano. I Fiorentini a richesta dei conti e de' signori del Castello Focognano
            mandarono in Casentino CCCL cavalieri friolani, e fermossi in Firenze di dare loro aiuto
            generale, quanto il Comune potesse fare, per levare il detto assedio, ricordandosi i
            Fiorentini che 'l detto vescovo, non istante la pace fatta co·lloro alla sconfitta a
            Montecatini, CL de' suoi cavalieri mandò incontro a l'oste de' Fiorentini; e poi quando
            Castruccio ruppe la pace a' Fiorentini e cavalcò in sul contado di Firenze, ne mandò C
            cavalieri in suo aiuto. Faccendo i Fiorentini l'aparecchiamento d'oste, e richesti gli
            amici di Toscana e di Romagna e de la Marca, il detto vescovo per tradimento che ordinò
            con uno piovano di que' signori del castello ebbe a patti il detto castello, ch'era
            fortissimo e ben fornito; e come gli fu renduto, sanza attenere patti il fece tutto
            ardere, e poi diroccare infino a' fondamenti.</p>
        </div2>
        <div2 type="capitolo">
          <head>CLII</head>
          <argument>
            <p rend="italic">Come Romeo de' Peppoli e suo séguito vennono per prendere Bologna e
              andarne in isconfitta.</p>
          </argument>
          <p>Nel detto anno, del mese di maggio, il grande ricco uomo Romeo de' Peppoli cacciato di
            Bologna, come adietro è fatta menzione, essendo a Cesena in Romagna, de' suoi propi
            danari e con amici subitamente raunò IIII<hi rend="sup">C</hi> cavalieri: venne a la
            città di Bologna, e con aiuto di certi suoi amici ch'erano ne la città entròe dentro a
            l'antiporte ne' borghi. I Bolognesi quasi improvisi de la sùbita venuta, francamente
            difendendo la terra, i detti loro ribelli per forza e con grande loro dammaggio gli
            ripinsono fuori de la città, e poi più confinati e ribegli feciono di quella parte,
            rimanendo Bologna in grande sospetto e in male stato, e mandarono per aiuto a'
            Fiorentini, i quali mandarono loro CL di loro cavalieri.</p>
        </div2>
        <div2 type="capitolo">
          <head>CLIII</head>
          <argument>
            <p rend="italic">De' romori e grandi novità ch'ebbe nella città di Pisa per la setta de'
              cittadini.</p>
          </argument>
          <p>Nel MCCCXXII, del mese di maggio, la città di Pisa si levò a romore per cagione delle
            sette ch'erano tra' cittadini. Messer Corbino de la casa de' Lanfranchi uccise messer
            Guido da Caprona de' maggiori cittadini che vi fosse; e quello de' Lanfranchi preso a
            romore di popolo, a·llui e al fratello fu tagliato il capo. E per cagione di ciò non
            cessò il romore ne la terra, ma più caldamente si raccese, che il conte Nieri de'
            Gherardeschi signore delle masnade tedesche co' grandi de la terra corsono la città, e a
            furore da' detti grandi Lanfranchi e Gualandi e Sismondi e Capornesi ch'erano dell'altra
            setta contra il popolo uccisono tre possenti popolani, e cercando per tutto quegli
            ch'erano de la setta di Coscetto dal Colle per uccidergli, dicendo che aveano fatto
            uccidere quello da Caprona, e facieno venire Coscetto dal Colle: il popolo per la detta
            ingiustizia e micidi isdegnarono contra il conte Nieri e contra i grandi. Il secondo dì
            s'armarono e corsono la terra, e vollono che giustizia si facesse, onde furono
            condannati XV de' maggiori de le dette case per ribelli, e guasti i beni loro: il conte
            medesimo sarebbe stato corso dal popolo di Pisa, se non che si trovò forte de le
            masnade; e sì si disse che ne' micidi detti non avea avuto colpa, ma più il campò che
            Castruccio con tutto suo isforzo venne per due volte infino in sul Monte San Giuliano. I
            Pisani temendo de la sua venuta, ch'egli e la sua gente non corressono e rubassono la
            città, sì gli contradissono la venuta. Istando i Pisani sotto l'arme e in grande
            sospetto più giorni per le dette divisioni e sette, Coscetto dal Colle popolano, uomo di
            grande valore e ardire, il quale era stato capo di popolo in Pisa a cacciare Uguiccione
            da la Faggiuola, e poi a uccidere quegli della casa de' Lanfranchi, come adietro ha
            fatta menzione, e allora era fuori di Pisa per ribello, sentendo le dette divisioni in
            Pisa per certi trattati di suoi amici d'entro, venia in Pisa per mutare stato a la
            città, e per uccidere e cacciare il conte Nieri e' suoi seguaci; essendo fuori di Pisa
            assai presso a la città in una piccola casa d'uno villano per entrare la mattina per
            tempo in Pisa, un suo compare e confidente il tradì e l'apostò al conte, il quale a
            grande furore fu menato preso in Pisa, e sanza altro giudicio fatto, il fé tranare, e
            tranando tagliato a pezzi, e gittato in Arno. E fatto ciò, la terra si racquetò, e
            feciono grande festa e processione, e mandaro a' confini più nobili e popolani de la
            setta del detto Coscetto in diverse e lontane parti del mondo, e 'l detto conte Nieri
            feciono signore e difensore del popolo di Pisa dì XIII di giugno MCCCXXII; e così in
            pochi dì il detto conte fu in così varie e diverse fortune.</p>
        </div2>
        <div2 type="capitolo">
          <head>CLIV</head>
          <argument>
            <p rend="italic">Come Castruccio fece uno grande castello in Lucca.</p>
          </argument>
          <p>Nel detto anno, del mese di giugno, MCCCXXII Castruccio signore di Lucca spaventato per
            la morte del conte Federigo da Montefeltro, e per le mutazioni fatte per lo popolo di
            Pisa contro al conte Nieri, temendo che 'l popolo di Lucca nol corressono a furore,
            ordinòe nella città uno maraviglioso castello, che quasi la quinta parte de la città da
            la parte di verso Pisa prese, e murò di fortissimo muro con XXVIIII grandi torri
            intorno, e puosegli nome l'Agusta, e caccionne fuori tutti gli abitanti, e egli e sua
            famiglia e sue masnade vi tornò ad abitare; la qual cosa fu tenuta grande novità e
            magnifico lavorio.</p>
        </div2>
        <div2 type="capitolo">
          <head>CLV</head>
          <argument>
            <p rend="italic">Come il re di Tunisi fu ricacciato de la signoria.</p>
          </argument>
          <p>Nel detto anno, del mese di giugno, il re di Tunisi ch'avea raquistata la signoria del
            mese d'aprile passato, sì come è fatta menzione, fue cacciato de la signoria da l'altro
            re suo nimico: coll'aiuto di certa parte degli Arabi riprese la signoria.</p>
        </div2>
        <div2 type="capitolo">
          <head>CLVI</head>
          <argument>
            <p rend="italic">Come morì messer Maffeo Visconti capitano di Milano.</p>
          </argument>
          <p>Nel detto anno MCCCXXII, a dì XXVIII di giugno, morì messer Maffeo Visconti capitano
            per lo 'mperio di Milano a la badia di Chiaravalle fuori di Milano, scomunicato da la
            Chiesa di Roma, e con processo d'eretico e sismatico. Questi fue uno savio signore e
            tiranno, e molte grandi cose trasse a fine per suo senno e industria, e visse più di
            LXXXX anni, e infino a l'ultimo fu savio e di grande signoria. Il detto dì che morì,
            Galeasso suo maggiore figliuolo e capitano di Piagenza corse la città di Milano co le
            masnade de' soldati, e fecesi fare quasi per forza capitano di Milano uno anno.</p>
        </div2>
        <div2 type="capitolo">
          <head>CLVII</head>
          <argument>
            <p rend="italic">Come nella Chiesa di Roma nacque grande quistione sopra la povertà di
              Cristo.</p>
          </argument>
          <p>Nel detto anno MCCCXXII grande quistione nacque ne la Chiesa di Roma, onde seguì nuovo
            errore tra' Cristiani, per movimento che fece uno grande maestro in divinità de' frati
            minori, che predicava in Proenza, che Gesù Cristo fu tutto povero sanza avere nullo
            propio né in comune, onde molti prelati e frati predicatori, ed eziandio in corte papa
            Giovanni e' suoi cardinali contradissono a·cciò, provando che Cristo cogli apostoli ebbe
            propio in comune, come si mostra per gli Vangeli, che Giuda Scariotto era camerlingo e
            spenditore de' beni loro dati per Dio, e ancora così seguiro i discepoli, come si mostra
            per gli Atti degli appostoli. Per la qual cosa il papa crucciato contro a quegli frati e
            altri prelati che sosteneano l'altra oppinione, dicendo ch'erano eretici, o elli e gli
            altri papi passati e cardinali e prelati ch'aveano propietà comune erano eretici; e di
            ciò diede termine a' frati, che a questo articolo diliberatamente rispondessono. Per la
            qual cosa i frati minori feciono capitolo generale a Perugia, nel quale dichiararono e
            rispuosono al papa ch'eglino ne credeano quella oppinione che la Chiesa di Roma per
            antico avea consueto, e quello che ne fu dichiarato per papa Niccola terzo. Il papa per
            questa cagione fece uno dicreto, che l'ordine de' frati minori non potesse avere nullo
            comune propio, né' loro procuratori potessono nullo bene temporale domandare sotto
            titolo della Chiesa di Roma, né potere esser a nulla esecuzione di testamento, né quello
            che a·lloro fosse lasciato per favore di Chiesa, né secolare braccio potere domandare.
            La qual cosa fu tenuta grande novità nella Chiesa di Dio.</p>
        </div2>
        <div2 type="capitolo">
          <head>CLVIII</head>
          <argument>
            <p rend="italic">Come in Firenze s'ordinò una fiera, e altre novitadi.</p>
          </argument>
          <p>Nel detto anno MCCCXXII, del mese di giugno, i Fiorentini ordinarono una fiera in
            Firenze di cavagli e di tutte cose per la festa di san Giovanni di giugno, la quale
            feciono franca a' forestieri VIII giorni innanzi a la festa e VIII giorni appresso, la
            quale si facesse nel Prato d'Ognesanti; ma poco tempo apresso durò, per cagione de le
            grandi gabelle ch'erano allora in Firenze; e d'altra parte, considerando il vero de la
            piena arte e mercatantia ch'è in Firenze, ogni dì si può dire vi sia fiera. E a dì VII
            di luglio vegnente s'apprese il fuoco in sul ponte Vecchio, e arsono tutte le botteghe
            ch'erano da mezzo il ponte in qua, con molte case di sotto le volte. E infra quattro
            semmane vegnenti s'appresono l'altre botteghe da l'altro lato, e arsono tutte e casa de'
            Mannelli. E in quello tempo uno sottile maestro di Siena per suo artificio fece sonare
            la gran campana del popolo di Firenze, ch'era stata XVII anni che nullo maestro l'avea
            saputo farla sonare a distesa, essendo XII uomini, e acconciolla per sì sottile e bello
            artificio, che due la poteano muovere, e poi mossa, uno solo la sonava a distesa (e pesa
            più di XVII<hi rend="sup">M</hi> di libbre); onde il detto maestro per suo servigio ebbe
            dal Comune CCC fiorini d'oro.</p>
        </div2>
        <div2 type="capitolo">
          <head>CLIX</head>
          <argument>
            <p rend="italic">Di guerra che fue in Cicilia e in Calavra.</p>
          </argument>
          <p>Nel detto anno MCCCXXII, a l'uscita del mese di giugno e a l'entrata di quello di
            luglio, il duca di Calavra figliuolo del re Ruberto mandò da Napoli in Cicilia XVIII
            galee armate in corso sopra i Ciciliani, le quali presono e guastarono l'isola di
            Lipari, e poi guastarono le tonnare di Palermo, e corseggiaro intorno a l'isola con
            danno assai di Ciciliani. Partite le dette galee, il re Federigo fece armare in Messina
            XXVI galee, e con più legni puose cavalieri e genti a piè assai a Reggio in Calavra, e
            guastollo intorno, e simigliante Niccotera e più altre terre sanza altro aquistare, ma
            le sopradette galee del duca misono in caccia.</p>
        </div2>
        <div2 type="capitolo">
          <head>CLX</head>
          <argument>
            <p rend="italic">Come messer Ramondo di Cardona capitano per la Chiesa fue sconfitto al
              ponte a Basignano.</p>
          </argument>
          <p>Nel detto anno MCCCXXII, dì VI di luglio, essendo messer Ramondo di Cardona capitano in
            Lombardia per la Chiesa, de la gente della Chiesa e del re Ruberto, a l'assedio de la
            rocca di Basignano, e quella molto distretta, ch'egli aveva fatto fare ponti di navi in
            sul Po, sì che vittuaglia non vi potea entrare, messer Marco Visconti di Milano con suo
            isforzo di XXII<hi rend="sup">C</hi> di cavalieri e con popolo a piè grandissimo venne
            al soccorso, e puosesi a oste sopra i borghi di Basignano, e messer Gherardino Spinoli
            uscito di Genova capitano de la detta oste con grande navilio scese giù per Po, per
            combattere il ponte e fornire la detta rocca, e messer Marco per terra assaliro a un'ora
            l'oste di messer Ramondo ch'era fuori de' borghi, ov'ebbe grandissimi assalti e
            battaglie, e per più riprese. E volendo rompere il detto ponte sopra al Po mettendo
            fuoco, e l'altra parte difendendo, grandissimo dammaggio vi ricevettono quegli del
            capitano di Milano di morti e d'annegati; e avendo perduto in Po, si ritrassono in
            terra, ov'era cominciata la battaglia per la cavalleria e popolo, la quale durò da mezzo
            dì a vespro; e per due volte rotti quegli di Milano, e morti più di CCC uomini di
            cavallo, e di que' da piè grande quantità; a la fine essendo la forza di messer Marco
            maggiore che quella di messer Ramondo, il quale non avea che XII<hi rend="sup">C</hi> di
            cavalieri, e di quegli gli convenia guardare di qua e di là da Po e il ponte sopra Po,
            la gente sua ch'era dal lato de' borghi, per soperchio di gente fu ripinta per forza ne'
            borghi e sconfitti, ove morirono di sua gente da CL uomini di cavallo, e di que' da piè
            assai; e così quegli che maggiore dammaggio ricevettono furono vincitori del campo, e
            rifornirono la rocca di Basignano, e rimasono all'assedio de la gente de la Chiesa
            ch'era ritratta ne' detti borghi.</p>
        </div2>
        <div2 type="capitolo">
          <head>CLXI</head>
          <argument>
            <p rend="italic">Conta di grande guerra tra il re d'Inghilterra e quello di Scozia.</p>
          </argument>
          <p>Nel detto anno MCCCXXII, del mese di luglio, il re di Scozia con suo isforzo, sentendo
            la divisione ch'era in Inghilterra tra 'l re e' suoi baroni, venne in su l'Inghilterra,
            e tutte le frontiere de' suoi confini guastò. Sentendo ciò il re d'Inghilterra, del mese
            presente d'agosto con tutto suo isforzo andò ad oste in Iscozia per terra, e per mare vi
            mandò bene CCC cocche e navi armate. Gli Scotti sentendo l'esercito che venia loro
            adosso, si ritrassono fra la Scozia in foreste e fortezze. Gl'Inghilesi male proveduti
            di vittuaglia, grandissimo difetto ebbe nell'oste, per la qual cosa moltitudine morirono
            di fame, e si corruppe l'oste per modo che non poterono durare; e così sanza nullo
            acquisto fare si tornò il re d'Inghilterra con sua oste adietro del mese di settembre
            con grande vergogna e dammaggio di XX<hi rend="sup">M</hi> uomini morti di fame e
            d'infermità. E in quello medesimo tempo i Fiamminghi, per discordia ch'aveano
            cogl'Inghilesi, sì guerreggiarono in mare rubando e corseggiando sopra gl'Inghilesi, i
            quali in quello anno d'una parte e d'altra e tra·lloro molto furono afflitti.</p>
        </div2>
        <div2 type="capitolo">
          <head>CLXII</head>
          <argument>
            <p rend="italic">Come la città d'Osimo si rubellòe a la Chiesa.</p>
          </argument>
          <p>Nel detto anno, del mese d'agosto, messer Lippaccio, ch'era stato signore de la città
            d'Osimo de la Marca e ribello de la Chiesa, coll'aiuto di quegli de la città di Fermo e
            d'altri Ghibellini de la Marca in Osimo ritornò e caccionne la gente del marchese, e co
            l'aiuto de' Fermani si cominciò grande guerra al marchese, e feciono rubellare
            Fabbriano.</p>
        </div2>
        <div2 type="capitolo">
          <head>CLXIII</head>
          <argument>
            <p rend="italic">Come i Fiorentini feciono una grande raunata di gente credendosi avere
              alcuna terra di Castruccio.</p>
          </argument>
          <p>Nel detto anno, del mese d'agosto, i Fiorentini subitamente feciono raunata di XXV<hi rend="sup">C</hi> di cavalieri tra di loro gente e d'amici, e di XV<hi rend="sup">M</hi> uomini d'arme a piè. La cagione nullo sapea, se non certi sagretari: dissesi che
            doveano avere una terra, overo città, di loro nimici. Per la qual cosa i Pisani e 'l
            signore di Lucca, e ancora gli Aretini, stettono in grande guardia e gelosia, e più
            confinati mandarono fuori. A la fine non potendosi compiere il trattato, a dì VIIII
            d'agosto diedono commiato a tutti i forestieri, e 'l migliore fu; e perché di ciò avemo
            fatta menzione, ché mai non si scoperse la cagione del sagreto, che di rado suole
            avenire a' Fiorentini.</p>
        </div2>
        <div2 type="capitolo">
          <head>CLXIV</head>
          <argument>
            <p rend="italic">Come ambasciadori del dogio d'Osteric feciono fare triegua in Lombardia
              a danno della Chiesa.</p>
          </argument>
          <p>Nel detto anno MCCCXXII, del mese d'agosto, il dogio d'Ostericchi, uno degli eletti re
            de' Romani, mandò in Lombardia suoi ambasciadori al legato del papa per discusarsi de la
            laida partita da Brescia del dogio Arrigo suo fratello, e per fare trattare accordo da
            la Chiesa a' figliuoli del capitano di Milano; e giunti loro in Milano, messer Galeasso
            fece loro grande onore, e con sindachi del detto Comune e di nove altre città di
            Lombardia, ond'erano signori, brivileggiaro, e si diedono al detto dogio d'Ostericchi,
            acciò che gli acordasse, o difendesse da la forza della Chiesa. I quali ambasciadori
            andati a Valenza al legato cardinale, feciono fare triegua da l'oste della Chiesa a
            quella del signore di Milano infino a calen di ottobre vegnente; e ciò assenti il
            cardinale per la gente della Chiesa ch'era assediata ne' borghi di Basignano a grande
            distretta, i quali n'uscirono sani e salvi, lasciando la terra a guardia de' detti
            ambasciadori: e simigliante lasciarono que' di Milano la rocca di Basignano. E fallite
            poi le dette triegue, non possendo poi essere accordo, i detti ambasciadori rendero a
            messer Marco capitano dell'oste di Milano la rocca di Basignano e eziandio i borghi,
            opponendo che se messer Ramondo rivolesse i borghi, rimettesse ne la terra la sua gente
            assediata, e nello stato ch'era quando si feciono le triegue; onde il legato e messer
            Ramondo si tennono traditi e ingannati da' detti ambasciadori.</p>
        </div2>
        <div2 type="capitolo">
          <head>CLXV</head>
          <argument>
            <p rend="italic">Come i Pisani in certa parte ruppono la pace a' Fiorentini.</p>
          </argument>
          <p>Nel detto anno, del mese d'agosto, i Pisani feciono certe nuove gabelle sopra loro
            legni e galee che aducessono roba di franchi o portassono, faccendo pagare a la roba,
            rompendo la libertà de' Fiorentini, e' patti de la pace in più guise sotto il detto
            colore. I Fiorentini vi mandarono ambasciadori, e niente valse, onde si tennono forte
            gravati da' Pisani.</p>
        </div2>
        <div2 type="capitolo">
          <head>CLXVI</head>
          <argument>
            <p rend="italic">Come i Fiorentini racquistaro il castello di Caposelvoli.</p>
          </argument>
          <p>Nel detto anno, dì VII di settembre MCCCXXII, i Fiorentini riebbono il castello di
            Caposelvoli di Valdambra, il quale aveano tenuto gli Aretini da la venuta dello
            'mperadore: rendési a patti per certi del castello. Quegli della rocca si tennono
            alquanti dì attendendo soccorso dagli Aretini. I Fiorentini vi cavalcaro popolo e
            cavalieri; per la qual cosa gli Aretini non ardirono di venire al soccorso, e feciono
            rendere la rocca.</p>
        </div2>
        <div2 type="capitolo">
          <head>CLXVII</head>
          <argument>
            <p rend="italic">Come il signore di Mantova e quello di Verona vennono a oste a
            Reggio.</p>
          </argument>
          <p>Nel detto anno MCCCXXII, del detto mese di settembre, messer Cane della Scala signore
            di Verona e messer Passerino signore di Mantova vennono a oste sopra la città di Reggio
            con MD cavalieri, e quello guastando, si puosono a oste a uno loro castello de' Reggiani
            dicendo di venire a Bologna. I Bolognesi temendo mandarono per aiuto a' Fiorentini, i
            quali vi mandarono CCC cavalieri. Istando i detti a quello assedio, subitamente si
            levarono da oste, lasciando di loro arnesi, e con danno d'alquanti di loro gente. La
            cagione della sùbita partita si disse che fu per tema che 'l detto messer Cane ebbe che
            'l dogio di Chiarentana e 'l conte da Gurizia che per comandamento del dogio
            d'Ostericchi re de' Romani non venissono sopra Verona e Vincenza, come facceano
            l'apparecchiamento.</p>
        </div2>
        <div2 type="capitolo">
          <head>CLXVIII</head>
          <argument>
            <p rend="italic">Come ne la città di Parma ebbe battaglia tra' cittadini.</p>
          </argument>
          <p>Nel detto anno MCCCXXII, dì XVIII del mese di settembre, la città di Parma si levòe a
            romore, e si combatterono insieme i cittadini: dell'una parte era capo Orlando Rosso,
            dell'altra Gianni Quirico e l'abate di San Zeno, i quali dal detto Orlando e dal popolo
            di Parma furono sconfitti e presi col loro séguito; ciò si disse che fu perché il detto
            Gianni Quirico trattava co' Fiorentini e' Bolognesi di recare Parma a parte guelfa; ma i
            più dissono ch'egli trattava di dare la terra a messer Cane e a messer Passerino suoi
            parenti, e però aveano fatta la detta cavalcata sopra Reggio. Il detto Orlando Rosso
            rimase signore e rimise in Parma i figliuoli di messer Ghiberto da Coreggia.</p>
        </div2>
        <div2 type="capitolo">
          <head>CLXIX</head>
          <argument>
            <p rend="italic">Come i signori di Ravenna s'uccisono insieme.</p>
          </argument>
          <p>Nel detto anno e dì i figliuoli di messer Bernardino da Polenta di Ravenna, con
            trattato de' Malatesti signori da Rimine, sì uccisono l'arciprete di Ravenna loro cugino
            e consorto, ch'era signore de la terra, e di quella rimasono signori.</p>
        </div2>
        <div2 type="capitolo">
          <head>CLXX</head>
          <argument>
            <p rend="italic">Come gli usciti di Genova ebbono Albingano.</p>
          </argument>
          <p>Nel detto anno MCCCXXII, del mese di settembre, il re Federigo di Cicilia fece de' suoi
            danari armare in Saona XVII galee per guerreggiare la città di Genova e 'l re Ruberto, e
            quelle galee cogli usciti di Genova e coll'aiuto di Castruccio assediarono Portovenero
            per mare e per terra; e poi appresso coll'aiuto del marchese dal Finale assediarono la
            città d'Albingano che teneano quegli di Genova. Per la qual cosa il re Ruberto co'
            Genovesi d'entro armarono in Genova XXI galea, e in Proenza XII uscieri con CC cavalieri
            per levare il detto assedio. E vegnendo i detti uscieri di Proenza, per contrario tempo
            non poterono porre i cavalieri in terra al Bingano, ma se ne vennero in Genova. L'armata
            de le XVII galee sì disarmarono e lasciarono l'assedio di Portovenero, ma perciò non
            lasciarono quello d'Albingane. I Genovesi per altra volta caricarono gli uscieri di loro
            cavalieri per porre al Bingano, e per contrario tempo non poterono prendere terra. Per
            la qual cosa la detta terra di Albingano, molto stretta di vittuaglia, e non soccorsa,
            s'arendé poi agli usciti di Genova e al marchese dal Finale a patti, a dì XIII di
            dicembre vegnente.</p>
        </div2>
        <div2 type="capitolo">
          <head>CLXXI</head>
          <argument>
            <p rend="italic">Come papa Giovanni fece battere moneta fatta come il fiorino d'oro.</p>
          </argument>
          <p>Nel detto tempo e anno papa Giovanni fece fare in Vignone una nuova moneta d'oro fatta
            del peso e lega e conio del fiorino d'oro di Firenze sanza altra intransegna, se non che
            da·lato del giglio diceano le lettere il nome del papa Giovanni; per la qual cosa gli
            fue messa grande riprensione, a fare dissimulare sì fatta moneta come il fiorino di
            Firenze.</p>
        </div2>
        <div2 type="capitolo">
          <head>CLXXII</head>
          <argument>
            <p rend="italic">Come il re di Francia lasciò la prima moglie, e prese la figliuola che
              fue d'Arrigo imperadore.</p>
          </argument>
          <p>Nel detto anno MCCCXXII e mese di settembre Carlo il giovane re di Francia, lasciata la
            prima sua moglie figliuola che fu del conte di Borgogna, perché si trovòe in avolterio,
            prese per moglie la figliuola che fue dello 'mperadore Arrigo e serocchia del re
            Giovanni di Boemmia. Compensò il papa il detto matrimonio opponendosi per la petizione
            che la madre della prima moglie, figliuola che fu del conte Artese, aveva tenuto a
            battesimo il detto re. Questa pruova si disse che fu falsa, e che a la contessa d'Artese
            il convenne assentire per iscampare la figliuola di morte; e così del detto mese di
            settembre a Tresi in Campagna sposò la detta seconda moglie vivendo la prima.</p>
        </div2>
        <div2 type="capitolo">
          <head>CLXXIII</head>
          <argument>
            <p rend="italic">Come il re Ruberto volle esser morto a Vignone.</p>
          </argument>
          <p>Nel detto anno e mese il re Ruberto essendo co la corte di papa a Vignone, volle essere
            morto per suoi famigliari, a petizione di messere Ugo di Palizzo di Borgogna, per
            cagione che il re gli contradisse a moglie la prenzessa della Morea; e dissesi che'
            tiranni di Lombardia e di Toscana di parte ghibellina aveano procacciato ciò. Non se ne
            seppe il vero. I detti famigliari furono presi e distrutti; intra gli altri fue uno
            Fiorentino.</p>
        </div2>
        <div2 type="capitolo">
          <head>CLXXIV</head>
          <argument>
            <p rend="italic">Come i Fiorentini rifeciono Casaglia, e ripresono le ville e popoli
              d'Ampinana in Mugello.</p>
          </argument>
          <p>Nel detto anno e mese di settembre i Fiorentini feciono rifare il castello di Casaglia
            sopra l'alpe, il quale avea fatto guastare il conte a Battifolle a Sinibaldo Donati,
            quand'era in bando al tempo de' Bianchi, e levarono uno passaggio, che 'l detto conte vi
            facea ricogliere. E in quello medesimo tempo il detto Comune di Firenze riprese la
            signoria d'undici popoli di più di M uomini, i quali furono sotto il castello d'Ampinana
            in Mugello, i quali fedeli erano stati del conte Guido da Raggiuolo, e per suo lascio
            succedeano a' figliuoli del conte a Battifolle. Il Comune di Firenze vi cusava ragione,
            che infino nel MCCLXXXXII essendo a l'assedio de la detta Ampinana, dal conte Manfredi
            che v'era entro la comperarono IIIM fiorini d'oro, e posseduto alcuno tempo. Per la qual
            cosa in Firenze venne il conte Simone da Battifolle e 'l conte Ruggieri da Doadola,
            domandando al Comune che si commettesse a ragione la quistione in giudice comune; non
            furono uditi, e così si partirono male appagati da' Fiorentini.</p>
        </div2>
        <div2 type="capitolo">
          <head>CLXXV</head>
          <argument>
            <p rend="italic">Come l'eletto d'Ostericchi fu sconfitto da quello di Baviera.</p>
          </argument>
          <p>Nel detto anno MCCCXXII, martedì a dì XXVIIII di settembre, nella duchea di Baviera in
            Alamagna fue grande assembiamento e battaglia tra il re Federigo d'Ostericchi e il re
            Lodovico di Baviera, amendue eletti re de' Romani. La quale battaglia durò dal sole
            levante insino al tramontare, però che non v'avea pedoni, e combatteano a riprese a modo
            di torniamenta; e fu sì aspra e sì dura, che più di IIII<hi rend="sup">M</hi>
            combattitori a cavallo vi furono morti tra dall'una parte e dall'altra, e più di VI<hi rend="sup">M</hi> cavalli morti. A la fine la vittoria e la signoria del campo rimase
            al re Lodovico di Baviera; e 'l sopradetto Federigo re e Arrigo dogio d'Ostericchi suo
            fratello con molti baroni furono presi in forza del detto re Lodovico; e quasi tutta la
            gente del re Federigo rimasono tra morti e presi, infra' quali rimasono più di MM
            cavalieri ungari che Carlo Umberto re d'Ungaria avea mandati in aiuto al detto re
            Federigo suo parente. Il duca Lupoldro d'Ostericchi, il quale venia con MD cavalieri a
            elmo in aiuto al fratello ed era presso già a XV miglia a l'oste, non giunse a tempo a
            la battaglia, però che quello di Baviera sentendo sua venuta affrettò saviamente la
            battaglia, e passò la riviera. Il re Federigo, per isdegno di sua potenza e grandezza
            non curando il nimico né essendo ordinato, per lo modo detto fue sconfitto.</p>
        </div2>
        <div2 type="capitolo">
          <head>CLXXVI</head>
          <argument>
            <p rend="italic">Come il re d'Ungaria venne sopra il re di Rassia.</p>
          </argument>
          <p>Nel detto anno MCCCXXII, del mese di settembre, Carlo Umberto re d'Ungaria con più di
              XX<hi rend="sup">M</hi> Ungari a cavallo corse sopra le terre del re di Rassia in
            Ischiavonia, e venne presso a Giadra a due giornate guastando il paese, per cagione che
            gli Schiavi no·llo ubbidieno; per la qual cosa si temette per que' di Schiavonia, e
            ancora per gli Viniziani, ch'eglino non prendessono infino a le marine. A la fine il
            detto re di Rassia fece le sue comandamenta, e ancora per la sconfitta di sua gente in
            Baviera si ritornò adietro in Ungaria. Questo Carlo Umberto fue figliuolo di Carlo
            Martello, che fu figliuolo di Carlo secondo re di Cicilia e di Puglia; e se 'l padre non
            fosse in prima morto che 'l detto Carlo secondo, gli succedea il reame, il quale
            succedette poi al re Ruberto suo secondo fratello; ma però il detto Carlo non ne fu mai
            contento.</p>
        </div2>
        <div2 type="capitolo">
          <head>CLXXVII</head>
          <argument>
            <p rend="italic">Come gli Ubaldini si diedono a la signoria de' Fiorentini.</p>
          </argument>
          <p>Nel detto anno MCCCXXII, del mese d'ottobre, i signori Ubaldini per iscandalo che surse
            tra·lloro, l'una parte e l'altra a gara insieme, eglino e' loro fedeli si diedono a la
            signoria del Comune di Firenze, il quale Comune loro promise di trarre d'ogni bando, e
            fecegli esenti di gravezze per due anni; il quale acquisto fu di più di III<hi rend="sup">M</hi> distrettuali; ma come per addietro sono usati, poco stettono fedeli
            de' Fiorentini per la guerra di Castruccio.</p>
        </div2>
        <div2 type="capitolo">
          <head>CLXXVIII</head>
          <argument>
            <p rend="italic">Come messer Vergiù di Landa rubellò Piagenza a messer Galeasso Visconti
              di Milano.</p>
          </argument>
          <p>Nel detto anno MCCCXXII Obizzo chiamato Vergiù de la casa di Landa di Piagenza, tutto
            fosse Ghibellino, discacciato di quella città da messer Galeasso Visconti di Milano
            signore di Piagenza, per cagione di vergogna fatta per lo detto messer Galeasso a la
            donna del detto Vergiù, e ancora lui battuto, e toltogli Ripalta suo castello, si·ssi
            rubellò, e andonne al cardinale legato per la Chiesa. Ed essendo messer Galeasso a
            Milano, il detto Vergiù subitamente con IIII<hi rend="sup">C</hi> cavalieri di quegli
            della Chiesa venne a Piagenza, e per suoi amici dentro una porta gli fu aperta, e così
            con questa gente entrò nella città a dì VIIII d'ottobre, e corse la terra, e di quella
            prese la signoria sanza contasto: fu fatto vicaro per la Chiesa, e fecesi fare
            cavaliere, e caccionne Azzo figliuolo del detto messer Galeasso che n'era signore, e
            rimise in Piagenza tutti gli usciti guelfi. Per la qual cagione ebbe appresso in
            Lombardia grandi commutazioni. E del mese di novembre venne il legato cardinale in
            Piagenza, e fue ricevuto a grande onore, e poco appresso i Piagentini racquistarono
            tutte le loro castella, che tenea la gente di messer Galeasso.</p>
        </div2>
        <div2 type="capitolo">
          <head>CLXXIX</head>
          <argument>
            <p rend="italic">Di grande fortuna che fue in mare e in terra.</p>
          </argument>
          <p>Nel detto anno MCCCXXII, dì XXVI d'ottobre, fu delle maggiori fortune di vento a greco
            e tramontana con neve che si ricordasse per niuno che allora vivesse; e fece maggiori
            pericoli in mare di rompere navi e galee e altri legni in più parti del mondo,
            spezialmente nel golfo di Vinegia; e simigliante fue in terra, che in più parti divelse
            grandissimi alberi, e ruppene innumerabile quantità, e molte case fece cadere in
            Toscana, onde più genti ne moriro.</p>
        </div2>
        <div2 type="capitolo">
          <head>CLXXX</head>
          <argument>
            <p rend="italic">Come gli Scotti sconfissono gl'Inghilesi.</p>
          </argument>
          <p>Nel detto anno MCCCXXII, a l'uscita del detto mese d'ottobre, essendo il re
            d'Inghilterra tornato di Scozia con sua oste con grande vergogna e dammaggio, come
            adietro fa menzione, e essendo di là da Vervicche a la badia di Rivalse, e i suoi baroni
            erano dimorati più innanzi a le frontiere della Scozia per contrastare gli Scotti che
            non passassono, ed erano in numero di V<hi rend="sup">C</hi> cavalieri e III<hi rend="sup">M</hi> uomini d'arme a piede; gli Scotti gli asaliro, e gl'Inghilesi per
            tema si ritrassono in su uno monte per essere forti; gli Scotti assediarono il detto
            monte, e ismontati da cavallo assalirono gl'Inghilesi, e quegli misono in isconfitta, e
            quasi la maggiore parte furono tra morti e presi; intra' quali furono presi Gianni di
            Brettagna, il conte di Riccemonte, il signore di Sugli, e più altri baroni. Il re
            d'Inghilterra, sentita la detta sconfitta, quasi solo con poca compagnia si fuggì de la
            detta badia vituperosamente.</p>
        </div2>
        <div2 type="capitolo">
          <head>CLXXXI</head>
          <argument>
            <p rend="italic">Come messer Galeasso Visconti fu cacciato di Milano.</p>
          </argument>
          <p>Nel detto anno MCCCXXII, del mese di novembre, dopo la rubellazione che quegli di
            Piagenza aveano fatta di messer Galeasso Visconti, i nobili e 'l popolo di Milano
            veggendosi scomunicati e in sentenza della Chiesa per la signoria di messer Maffeo
            Visconti e de' figliuoli, sì elessono XII de' migliori de la città, grandi e popolani,
            che trattassono accordo dal Comune di Milano al legato cardinale, i quali più volte
            furono al legato con volontà del capitano di Milano, promettendo di lasciare la
            signoria, acciò che·lla città di Milano avesse sua pace colla Chiesa. La quale promessa
            fatta infintamente per messer Galeasso, non volendo assentire all'accordo, si levò a
            romore la città di Milano a petizione de' detti XII caporali, volendo che messer
            Galeasso lasciasse la signoria, come aveano promesso al cardinale; e recaro da·lloro
            parte grande parte de le masnade de' Tedeschi per impromesse e danari diedono loro, e
            per cagione che più tempo messere Galeasso non gli avea pagati, e a·ffurore il popolo e'
            cavalieri corsono al palazzo gridando «Pace, pace, e viva la Chiesa!». Messer Galeasso,
            credendosi riparare co' soldati italiani e altri che gli erano rimasi, si mise al
            contasto, e in tre parti nella città ebbe battaglia, e in ciascuna parte ebbe il
            peggiore con danno di sua gente: veggendo che non potea durare, con poca di sua gente si
            partì di Milano, e andossene a Lodi a dì VIII di novembre, e de la città di Milano
            rimasono signori i detti XII, i quali erano messer Luis Visconti consorto di messer
            Galeasso, messer Giacomino da Postierla, messere Simone Cravelli, messer Francesco da
            Barbagnano e altri grandi cattani e varvassori, che non sapemmo di tutti il nome. Di
            questa mutazione di Milano ebbe in Firenze grande allegrezza, e fecesene grande festa e
            belle giostre, istimando che la guerra di Lombardia avesse fine. Ma se avessono saputo
            la mutazione futura e contraria che fue assai di presso, e quello danno che ne seguì a'
            Fiorentini, come innanzi si potrà vedere, avrebbono non fatta festa, ma il contrario; e
            però di felicità mondana non si dee l'uomo troppo allegrare, né d'aversità troppo
            turbare, però ch'ell'è fallace, e con diverse e varie mutazioni.</p>
        </div2>
        <div2 type="capitolo">
          <head>CLXXXII</head>
          <argument>
            <p rend="italic">Come Moncia fu presa e corsa per quegli di Milano.</p>
          </argument>
          <p>Nel detto anno MCCCXXII, del mese di novembre, essendo Galeasso Visconti e' suoi
            seguaci cacciati di Milano, quegli della terra di Moncia con séguito d'amici di quegli
            de la Torre feciono raunanza per venire a Milano. Per gli XII rettori di Milano fu
            mandato a quegli di Moncia che cessassono la detta raunata, però che voleano riformare
            prima la città per gli patti ordinati co la Chiesa; e di vero, tutto fosse Galeasso
            cacciato di Milano, per gli detti XII si reggea la città a parte d'imperio e non di
            Chiesa. Quelli di Moncia per troppa volontà disubedienti, furono assaliti da le masnade
            di Milano e dal popolo, e per forza presa la terra e rubata tutta, e cacciarne la detta
            raunanza con danno di più di CC uomini morti.</p>
        </div2>
        <div2 type="capitolo">
          <head>CLXXXIII</head>
          <argument>
            <p rend="italic">Come certi de la casa de' Tolomei feciono grande guerra nel contado di
              Siena.</p>
          </argument>
          <p>Nel detto anno MCCCXXII, del mese di dicembre, messer Deo de' Tolomei co' suoi seguaci
            ribelli di Siena, coll'aiuto e trattato del vescovo d'Arezzo e di certi loro amici di
            Firenze, con danari e impromesse corruppono V conastaboli oltramontani co·lloro masnade
            in quantità di CC a cavallo, i quali erano al soldo del Comune di Firenze, i quali sanza
            saputa del detto Comune si partirono da Fucecchio, e andarne in Valdichiane, e congiunti
            col detto messer Deo e co la gente del vescovo d'Arezzo e con C cavalieri d'Orbivieto,
            presono il castello d'Asinalunga e quello di Torrita, e corsono per lo contado di Siena
            guastando e rubando sanza nullo riparo; e facevansi chiamare la Compagna, ed erano bene
              V<hi rend="sup">C</hi> cavalieri e gente a piè assai sanza ordinato soldo, vivendo di
            ratto e di ruberia; per la qual cosa in Siena n'ebbe grande paura e gelosia: mandarono
            per soccorso a' Fiorentini, i quali vi mandarono CCC cavalieri e M pedoni, e 'l capitano
            del popolo con grande ambasceria per trattare accordo, il quale da' Sanesi non fue
            inteso, temendo che' Fiorentini in servigio di quegli della casa de' Tolomei non
            avessono fatta ismuovere la detta gente; ma feciono più confinati della casa de' Tolomei
            e di loro amici, e fortificarsi di soldati assai, e feciono loro capitano di guerra il
            conte Ruggieri da Doadola de' conti Guidi. E stando la detta Compagna nel contado di
            Siena, per gli Sanesi furono contastati di guerra guerriata, non assicurandosi
            d'aboccarsi a battaglia, sì come a gente disperata; e così stettono tutto il verno. A la
            fine la detta Compagna per più difetti non possendo durare, si partirono a dì XVI di
            febbraio MCCCXXII, e sbarattarsi nella Marca e in più parti, e così per buona sostenenza
            i Sanesi rimasono liberi di quella afflizzione, e sì riconobbono che quella ismossa di
            gente non fu con volontà del Comune di Firenze, anzi gli sbandirono come traditori i
            detti soldati.</p>
        </div2>
        <div2 type="capitolo">
          <head>CLXXXIV</head>
          <argument>
            <p rend="italic">Come messer Galeasso Visconti ritornò in Milano.</p>
          </argument>
          <p>Nel detto anno MCCCXXII, del mese di dicembre, essendo i XII rettori della città di
            Milano in istretto trattato col legato cardinale di dargli la signoria della città di
            Milano, e d'esser ricomunicati da la Chiesa, e la maggior parte de' detti nobili si
            voleano dare liberamente; e mandati loro ambasciadori e sindachi a Piagenza al cardinale
            che venisse in Milano, la parte de' Visconti ch'era rimasa in Milano, ond'era capo
            messer Lodovico Visconti, non piacendogli il detto accordo, mandò segretamente a Lodi
            per Galeasso Visconti e per gli frategli, che venissono col loro isforzo a la terra; e
            in Milano corruppe le masnade tedesche, i quali erano stati a cacciare Galeasso, che
            fossono in suo aiuto, e loro promise X<hi rend="sup">M</hi> fiorini d'oro; e 'l detto
            Galeasso venuto di notte, gli fue data e aperta la porta de' Sonagli, e per quella
            entròe in Milano sabato a l'alba del giorno, dì XI di dicembre, e corse la terra. Per la
            qual cosa quasi tutti i nobili di Milano ch'erano stati contra Galeasso e al trattato
            della Chiesa, col loro séguito uscirono di Milano, e poi il detto Galeasso si fece fare
            signore de la terra a grido di popolo, dì XXVIIII di dicembre nel detto anno. E così in
            corto termine si cambiò la sua fortuna per accrescimento di maggiori mali in Milano e in
            Lombardia per punizione de' peccati, come innanzi faremo menzione.</p>
        </div2>
        <div2 type="capitolo">
          <head>CLXXXV</head>
          <argument>
            <p rend="italic">Come Luis d'Universa fu fatto conte di Fiandra.</p>
          </argument>
          <p>Nel detto anno MCCCXXII, del mese di gennaio, Luis d'Universa, figliuolo del figliuolo
            del conte di Fiandra, fu fatto conte di Fiandra con volontà delle buone ville di Fiandra
            per asseguire i patti della pace; messer Ruberto di Fiandra suo zio, volendo esser conte
            egli, perché il padre di Luis era prima morto che 'l conte suo avolo, onde piato fu a
            Parigi dinanzi al re di Francia, e per sentenzia fu renduto per oservazione de' patti
            della pace che 'l detto Luis fosse conte, e non messer Ruberto.</p>
        </div2>
        <div2 type="capitolo">
          <head>CLXXXVI</head>
          <argument>
            <p rend="italic">D'uno grande freddo che fue in Italia e carestia.</p>
          </argument>
          <p>Nel detto anno MCCCXXII, del mese di novembre e dicembre e gennaio, fue in Italia la
            maggiore vernata, e di più nevi che fosse grande tempo passato; e in Puglia fu sì grande
            secco, che più di mesi VIII stette che non vi piovve, per la qual cosa grandissimo
            struggimento e carestia di tutti i beni fue nel paese; e così seguì quasi in tutta
            Italia, spezialmente in Pisa e in Lucca e Pistoia, grandissima fame e carestia, onde
            tutti i poveri di loro contado fuggirono per la fame a Firenze, e in Firenze medesimo fu
            caro; le II e mezzo staia di grano uno fiorino d'oro.</p>
        </div2>
        <div2 type="capitolo">
          <head>CLXXXVII</head>
          <argument>
            <p rend="italic">Come i Fiorentini mandarono loro gente in Lombardia sopra Milano.</p>
          </argument>
          <p>Nel detto anno, in calen di febbraio, a richesta del detto papa Giovanni i Fiorentini
            mandarono in Lombardia in aiuto del legato e a l'oste della Chiesa CC cavalieri con loro
            capitani e ambasciadori, e altrettanti ne mandaro i Bolognesi, e' Parmigiani C, e i
            Reggiani C, e' Romagnuoli simigliante, per andare sopra la città di Milano, e per
            abattere i tiranni e ribegli di santa Chiesa della casa de' Visconti.</p>
        </div2>
        <div2 type="capitolo">
          <head>CLXXXVIII</head>
          <argument>
            <p rend="italic">Come gli usciti di Genova furono sconfitti e levati dall'assedio di
              Genova.</p>
          </argument>
          <p>Nel detto anno MCCCXXII, dì XVII di febbraio, essendo ancora gli usciti di Genova ad
            assedio della città ne' borghi di Prea (come addietro fa menzione, stati all'assedio di
            Genova presso di V anni tra due volte con piccolo intervallo), quegli della città
            feciono uscire di notte delle masnade del re Ruberto CL uomini a cavallo e mille a piè
            per combattere la fortezza del monte di San Bernardo, e saliti al poggio combattero co'
            nimici, e sconfissongli, e cacciandogli infino a' borghi. Quegli della città sentendo la
            detta rotta uscirono della terra per la porta de le Vacche, e per forza entrarono ne'
            borghi; e seguendo la detta caccia e sconfitta racquistarono i detti borghi con tutte le
            fortezze. E degli usciti furono morti alquanti, ma più presi, e guadagnarono di robe e
            avere ch'era ne' detti borghi più di libbre CC<hi rend="sup">M</hi> di genovini, però
            che gli usciti stavano ne' detti borghi con loro famiglie, e faceano l'arti e
            mercatantie come ne la città. Quegli che scamparo fuggirono a Saona e a Volteri; per la
            qual cosa la forza degli usciti molto affiebolìo, e fu tenuto miracolo di Dio, che per
            piccola rotta perderono quello che per tutta la forza del re Ruberto e del Comune di
            Genova prima per tanto tempo non si poté acquistare.</p>
        </div2>
        <div2 type="capitolo">
          <head>CLXXXIX</head>
          <argument>
            <p rend="italic">Come il re di Tunisi cacciato ricoverò la signoria.</p>
          </argument>
          <p>Nel detto anno e mese il re di Tunisi, che 'l giugno passato era stato cacciato della
            signoria, come adietro fa menzione, racquistò la signoria e caccionne l'altro. E così
            mostra che i detti Saracini abbiano piccola stabilità in loro signorie, che tre volte in
            due anni mutata la detta signoria per due re.</p>
        </div2>
        <div2 type="capitolo">
          <head>CXC</head>
          <argument>
            <p rend="italic">Come la città di Tortona s'arendé a la Chiesa e al re Ruberto.</p>
          </argument>
          <p>Nel detto anno MCCCXXII, dì XVIIII di febbraio, messer Ramondo di Cardona con V<hi rend="sup">C</hi> cavalieri e cogli usciti guelfi della città di Tortona in Lombardia,
            per trattato fatto per lo legato cardinale entrò nella detta città, la quale gli fu data
            da' cittadini, e fattone signore; e la signoria e masnade che v'erano per lo capitano di
            Milano, a pochi dì appresso renduta la città del poggio co la rocca, a patti se
            n'uscirono salve le persone, e più castella del contado di Pavia si renderono a messer
            Ramondo.</p>
        </div2>
        <div2 type="capitolo">
          <head>CXCI</head>
          <argument>
            <p rend="italic">Come l'oste di Milano furono sconfitti da quegli della Chiesa in sul
              fiume d'Adda.</p>
          </argument>
          <p>Nel detto anno, del mese di febraio, essendo cavalcata la cavalleria e l'oste della
            Chiesa da Piagenza in sul contado di Milano ne la contrada de la Graradadda al castello
            di Cravazzo, il quale si teneva per gli nuovi usciti di Milano, là si trovarono tra
            soldati della Chiesa e l'amistà di Lombardia e di Toscana più di II<hi rend="sup">M</hi>
            cavalieri d'arme e popolo assai, ond'era capitano messer Castrone nipote del legato e
            messer Vergiù di Landa. Messer Marco Visconti con VIII<hi rend="sup">C</hi> cavalieri de
            le masnade di Milano e popolo assai era venuto in su la riva del fiume d'Adda a la villa
            di Trinazzo e a Basano per contrastare il passo a la detta oste de la Chiesa. Avenne che
            venendo, XXV di febbraio MCCCXXII, messer Vergiù di Landa cogli usciti di Milano con
              V<hi rend="sup">C</hi> cavalieri, dilungandosi alquanto dall'oste su per la riva
            d'Adda passarono il fiume; messer Marco con sua gente andò contra loro, e assaligli
            vigorosamente per modo che gli avea quasi sconfitti; e già morto il fratello di messer
            Vergiù, e messer Simonino Cravelli, e messer Francesco da Garbagnana usciti di Milano e
            più altri; l'altra oste de la Chiesa ch'era in su la riva, veggendo la detta battaglia
            per lo capitano e conastaboli e insegna del Comune di Firenze, ch'era messer Filippo
            Gabbrielli d'Agobbio, e messer Urlimbacca tedesco, prima messi a passare l'Adda e
            l'altra gente appresso, con grande contasto de' nimici nel fiume, e alla riva
            combattendo vittoriosamente passaro, e trovando la gente di messer Marco sparta e
            travagliata gli misono in isconfitta; ove grande quantità ne rimasono morti e presi, e
            fuggito il detto messere Marco col rimaso di sua gente a Milano, l'oste della Chiesa
            presono Trinazzo e più ville e castella; e a dì XXVII di febbraio presono la terra di
            Moncia presso a Milano VIII miglia, e incontanente più gente cittadini uscirono di
            Milano a cavallo e a piè, e vennono a la detta oste.</p>
        </div2>
        <div2 type="capitolo">
          <head>CXCII</head>
          <argument>
            <p rend="italic">Come i Padovani si pacificaro insieme co' loro usciti.</p>
          </argument>
          <p>Nel detto anno MCCCXXII e mese di febbraio i Padovani, i quali erano sotto la signoria
            del dogio di Chiarentana, si pacificaro insieme, e rimisono in Padova tutti i loro
            usciti; la quale cosa non seppono fare innanzi, quand'erano in migliore e maggiore stato
            e in loro libera signoria.</p>
        </div2>
        <div2 type="capitolo">
          <head>CXCIII</head>
          <argument>
            <p rend="italic">Come Castruccio racquistò certe castella di Carfagnana che gli erano
              fatte rubellare per gli Fiorentini.</p>
          </argument>
          <p>Nel detto anno, del mese di marzo, Castruccio signore di Lucca fece oste sopra il
            castello di Lucchio in Carfagnana che gli s'era rubellato, e sopra le terre de la
            montagna di Pistoia; e quegli abandonati da' Pistolesi, per tema che Castruccio non
            rompesse loro le triegue, mandarono a Firenze per aiuto. I Fiorentini per farlo spendere
            e consumare vi mandarono LXXV cavalieri e CCCC pedoni per la guardia di quelle terre.
            Castruccio vigorosamente, non guardando a le nevi ch'erano grandi a la detta montagna,
            assalì in persona le dette terre ch'erano sopra Lucchio con suo séguito di cavalieri a
            piè. Quegli che v'erano a la guardia abandonaro i passi, e si ridussono a le fortezze, i
            quali poco apresso s'arrenderono, e salve le persone se n'andarono; e partita la detta
            gente, il detto castello di Lucchio fortissimo si rendé a patti, dì XVII di marzo. I
            Fiorentini per lo soccorso del detto castello di Lucchio trattato feciono d'avere il
            ponte e 'l castello di Cappiano in su la Guisciana: essendo Castruccio a oste in
            Carfagnana, vi cavalcaro le cavallate e' soldati di Firenze infino a Empoli, e non
            vegnendo fornito il tradimento, si ritornarono in Firenze con grande riprensione
            dell'una impresa e dell'altra.</p>
        </div2>
        <div2 type="capitolo">
          <head>CXCIV</head>
          <argument>
            <p rend="italic">Come pace fu tra l'eletto imperadore di Baviera e quello
            d'Ostericchi.</p>
          </argument>
          <p>Nel detto anno e mese il re Lodovico di Baviera eletto re de' Romani fece grande
            parlamento in Alamagna di tutti i suoi baroni, e in quello si fece l'accordo da·llui al
            duca d'Ostericchi, e trasselo di pregione sotto certi patti e saramento di non chiamarsi
            re, e di non essergli incontro; ma poco l'attenne.</p>
        </div2>
        <div2 type="capitolo">
          <head>CXCV</head>
          <argument>
            <p rend="italic">Come Allessandra in Lombardia si rendé al legato del papa e al re
              Ruberto.</p>
          </argument>
          <p>Nell'anno MCCCXXIII, a dì II d'aprile, essendo stato trattato da quelli della città
            d'Allessandra in Lombardia al legato cardinale, si rendero a la signoria de la Chiesa e
            del re Ruberto; e messer Ramondo di Cardona v'entrò, e prese la signoria con IIII<hi rend="sup">C</hi> cavalieri, e caccionne quegli che v'erano per lo capitano di Milano.
            E in quegli giorni messer Arrigo di Fiandra, maliscalco che fu dello 'mperadore Arrigo,
            non possendo riavere la contea di Lodi, che gli avea privileggiato lo 'mperadore, e
            teneala il capitano di Milano, venne al servigio della Chiesa e del legato, il quale gli
            confermò per la Chiesa la detta signoria, e privilegiò e fecelo capitano nell'oste di
            tutti gli oltramontani.</p>
        </div2>
        <div2 type="capitolo">
          <head>CXCVI</head>
          <argument>
            <p rend="italic">Come il dogio di Baviera eletto imperadore mandò al legato in Lombardia
              che non guerreggiasse le terre dello 'mperio.</p>
          </argument>
          <p>Nel detto anno e mese d'aprile Lodovico eletto re de' Romani a richesta e sommossa de'
            Ghibellini di Toscana e di Lombardia, per soccorrere il signore di Milano, mandò tre
            ambasciadori in Lombardia, Bertoldo conte di Niferi e Bertoldo conte<gap/> e uno suo
            mastro scrivano di sua corte, i quali furono a Piagenza al legato cardinale, a
            richiederlo e pregarlo che non gravasse il signore né la città di Milano, però ch'erano
            a lo 'mperio. Il legato rispuose che, quando fosse imperio legittimo, non s'intendea per
            la Chiesa d'occupargli nulla sua ragione, ma di conservarla e mantenerla; ma che si
            maravigliava che il loro signore volesse difendere e favorare gli eretici; e domandò
            loro per iscritto e con suggegli il mandato ch'aveano dal loro signore. Quellino
            accorgendosi che se per iscritto mostrassono che il loro re favorasse i ribelli della
            Chiesa, cadea in indegnazione di quella, incontanente negaro che di ciò ch'aveano detto
            non aveano mandato dal loro signore, e chiesono perdono al legato, e partirsi: e l'uno
            di loro venne a Lucca e a Pisa, e gli altri andarono a Mantova e Verona con loro
            ambasciata.</p>
        </div2>
        <div2 type="capitolo">
          <head>CXCVII</head>
          <argument>
            <p rend="italic">Come la città d'Orbino si rubella a la Chiesa.</p>
          </argument>
          <p>Nel detto anno e mese d'aprile il popolo d'Orbino si levò a romore, e cacciarono della
            città la signoria che v'era per lo marchese e per la Chiesa, per soperchi e incarichi
            che faceano loro.</p>
        </div2>
        <div2 type="capitolo">
          <head>CXCVIII</head>
          <argument>
            <p rend="italic">Come giudice d'Alborea di Sardigna si rubellò da' Pisani a petizione
              del re d'Araona.</p>
          </argument>
          <p>Nel detto anno e mese d'aprile, faccendo il re d'Araona grande apparecchiamento di
            navile e di cavalieri per venire a prendere l'isola di Sardigna, la quale gli fu
            privileggiata per papa Bonifazio VIII, il Comune di Pisa, che de la detta isola teneano
            grande parte, avendo fatta murare Villa di Chiesa e più altre fortezze, e mandatovi
            gente a cavallo e a piè al loro soldo, e a soldo di giudice d'Alborea per contastare al
            detto re d'Araona, avenne che 'l detto giudice, il quale tenea ed era signore d'Arestano
            e bene del terzo di Sardigna, a di XI d'aprile tradì i Pisani, e si rubellò da·lloro per
            trattati fatti da·llui al re d'Araona, e fece mettere a morte quanti Pisani e loro
            soldati che si trovarono in sue terre, e eziandio i Pisani suoi famigliari e soldati. E
            fatto questo malificio, incontanente mandò suoi ambasciadori al re d'Araona, che venisse
            per la terra. La cagione del detto rubellamento si disse che fece perché i Pisani il
            trattavano male, e che quando il detto giudice prese la signoria, i Pisani oppuosono
            ch'egli era bastardo, e convennesi ricomperare dal Comune di Pisa per avere la signoria
              X<hi rend="sup">M</hi> fiorini d'oro sanza il privato costo de' cittadini di Pisa; per
            la qual cosa poi non fu loro amico di cuore.</p>
        </div2>
        <div2 type="capitolo">
          <head>CXCIX</head>
          <argument>
            <p rend="italic">Come messer Marco Visconti di Milano fu sconfitto da la gente de la
              Chiesa.</p>
          </argument>
          <p>Nel detto anno, martidì a dì XVIIII d'aprile, messer Marco de' Visconti si partì di
            Milano con M cavalieri e II<hi rend="sup">M</hi> pedoni, molto buona gente d'arme, per
            prendere e guastare il ponte da Vaveri e quello da Casciano sopra il fiume d'Adda, acciò
            che vittuaglia non potesse venire a l'oste de la Chiesa ch'era a Moncia. Sentendo ciò i
            capitani de la detta oste, messer Arrigo di Fiandra, e messer Gianni de la Torre, e
            messer Castrone nipote del legato, e messer Vergiù di Landra, e messer Filippo
            Gabbrielli capitano de' soldati del Comune di Firenze, co·loro masnade in numero di MCC
            cavalieri e da III<hi rend="sup">M</hi> pedoni si partirono da Moncia per contrastare il
            detto Marco Visconti e sua gente. E scontratisi insieme al luogo detto la Gargazzuola,
            quasi in sul tramontare del sole, la battaglia fu aspra e dura d'una parte e d'altra,
            però che in ciascuna parte era la migliore cavalleria de le dette osti; e grande pezzo
            durò la battaglia, che non si sapea chi avesse il migliore. A la fine Marco Visconti e
            sua gente furono rotti e sconfitti, e di sua gente a cavallo vi rimasono tra morti e
            presi intorno IIII<hi rend="sup">C</hi>, e rimasonvi XVII bandiere, sanza quegli da piè
            in gran quantità; e cavagli vi rimasono morti tra dell'una parte e de l'altra VIII<hi rend="sup">C</hi> e più; di quegli de la Chiesa vi rimasono da XXV a cavallo tra morti
            e presi, e uno Tedesco conostabole de' Fiorentini con III altri conostaboli della Chiesa
            vi rimasono presi ne la lunga caccia; la notte si trovaro partiti da' suoi infra'
            nimici, e furono ritenuti. E così Marco Visconti col rimanente di sua gente si tornò a
            Milano; ma se non fosse la notte, la detta guerra era finita, ché de la gente di Marco
            Visconti pochi ne scampavano.</p>
        </div2>
        <div2 type="capitolo">
          <head>CC</head>
          <argument>
            <p rend="italic">Come ii conte da Gurizia morì per veleno.</p>
          </argument>
          <p>Nel detto anno MCCCXXIII, il dì di calen di maggio, il conte da Gurizia essendo in
            Trivigi stato a nozze e a festa, subitamente morì: dissesi che messere Cane di Verona il
            fece avelenare; fue uomo molto valoroso in arme.</p>
        </div2>
        <div2 type="capitolo">
          <head>CCI</head>
          <argument>
            <p rend="italic">Come ii conte Novello venne in Firenze per capitano di guerra.</p>
          </argument>
          <p>Nel detto anno, a dì XV di maggio, il conte di Montescheggioso e d'Andri, detto il
            conte Novello, venne da Napoli a Firenze con CC cavalieri al soldo del detto Comune, e
            per essere capitano di guerra de' Fiorentini.</p>
        </div2>
        <div2 type="capitolo">
          <head>CCII</head>
          <argument>
            <p rend="italic">Come grande scandalo fu nell'oste della Chiesa a Moncia.</p>
          </argument>
          <p>Nel detto anno e mese di maggio grande scandalo e zuffa fue nell'oste della Chiesa
            ch'era a Moncia tra' Tedeschi e' Latini, ove n'ebbe morti più di L uomini di cavallo; e
            il figliuolo di messere Simonino Crevelli con certi si partì de la detta oste e si tornò
            in Milano; per le quali novità, e per non avere nell'oste uno sovrano capitano, grande
            sturbo fu a la detta oste.</p>
        </div2>
        <div2 type="capitolo">
          <head>CCIII</head>
          <argument>
            <p rend="italic">Ancora di grande scandalo che fu in Piagenza tra la gente della
            Chiesa.</p>
          </argument>
          <p>Nel detto anno MCCCXXIII, del mese di maggio, simigliante fue nella città di Piagenza
            grande scandalo tra' Guelfi e' Ghibellini, e ebbevi più micidi fra' cittadini, essendo
            la città in arme e a romore; e ciò adivenne per sospetto che messer Vergiù di Landa era
            andato a parlamentare con messer Cane della Scala e con messer Passerino da Mantova
            sanza coscienza del cardinale legato; e tornato lui in Piagenza, o ch'avesse intenzione
            di rimutare stato ne la terra, o si pentesse per animo di parte d'avere data la terra a
            la Chiesa, o perché gli paresse che' Guelfi avessono presa troppa signoria, fue il
            cominciamento del detto scandalo. E temendo il cardinale, mandò ad Ortona per messer
            Ramondo di Cardona, il quale vi venne con V<hi rend="sup">C</hi> cavalieri, e riformossi
            la città a parte di Chiesa, e messer Vergiù lasciò la signoria, e 'l cardinale il mandò
            a corte al papa per ambasciadore, e messer Ramondo mandò nell'oste a Moncia per capitano
            generale.</p>
        </div2>
        <div2 type="capitolo">
          <head>CCIV</head>
          <argument>
            <p rend="italic">Come i Fiorentini per lettere di papa feciono imposta al chericato.</p>
          </argument>
          <p>Nel detto anno e mese di maggio per commessione di lettere di papa Giovanni, tratte per
            ambasciadori del Comune di Firenze, i Fiorentini impuosono al chericato del vescovado dì
            Firenze XX fiorini d'oro per aiuto alle mura della città, de' quali con grande scandalo
            si ricolsono la metade, e per bisogno del Comune si convertirono in altre spese; e poi
            per lettere di papa di contramando, per istudio del vescovo e del chericato, non se ne
            ricolsero più danaio per lo Comune.</p>
        </div2>
        <div2 type="capitolo">
          <head>CCV</head>
          <argument>
            <p rend="italic">Come gli Aretini feciono oste sopra le terre d'Uguiccione da
            Faggiuola.</p>
          </argument>
          <p>Nel detto anno e mese di maggio il Comune d'Arezzo e quello del Borgo a Sansipolcro con
            CC cavalieri e III<hi rend="sup">M</hi> pedoni feciono oste sopra le terre d'Uguiccione
            da Faggiuola, perché s'aveano fatto privileggiare al re de' Romani il detto borgo e
            Castiglionaretino e più castella; in quella andata vi ricevettono danno e vergogna. E
            poi i detti figliuoli d'Uguiccione feciono lega co' Guelfi di Romagna e co' conti Guidi
            guelfi incontro agli Aretini. Nel detto anno, a dì XX di maggio, la notte vegnente scurò
            la luna, quasi le due parti nel segno del Sagittario.</p>
        </div2>
        <div2 type="capitolo">
          <head>CCVI</head>
          <argument>
            <p rend="italic">Come lunga triegua fu fatta dal re d'Inghilterra e quello di
            Scozia.</p>
          </argument>
          <p>Nel detto anno, a l'uscita di maggio, triegua fu fatta tra·re d'Inghilterra e quello di
            Scozia per XIII anni, la quale si fece per lo male stato ch'avea il re d'Inghilterra,
            che per suo male reggimento quasi tutti i baroni del paese l'aveano abandonato; e come
            il padre Adoardo fu re di grande senno e prodezza e temuto, così questo Adoardo suo
            figliuolo fu il contradio. Per la qual cosa Ruberto di Bristo cavaliere di scudo fattosi
            re de li Scotti, però ch'era nato d'una delle figliuole d'Alepandro re di Scozia, co la
            sua gente a piè più ch'a cavallo lo sconfisse, e prese de l'Inghilterra, e in più modi
            gli fece danno e vergogna; e per non potere meglio, fece il re d'Inghilterra la detta
            ontosa triegua.</p>
        </div2>
        <div2 type="capitolo">
          <head>CCVII</head>
          <argument>
            <p rend="italic">Come i Perugini tornarono all'assedio di Spuleto.</p>
          </argument>
          <p>Nel detto anno, a l'uscita di maggio, i Perugini per comune tornarono a l'assedio de la
            città di Spuleto, ove aveano loro battifolli; e tutto intorno assediarono la detta
            città, sì che nullo vi potea entrare né uscire sanza grande pericolo.</p>
        </div2>
        <div2 type="capitolo">
          <head>CCVIII</head>
          <argument>
            <p rend="italic">Come il capitano de' soldati friolani, ch'erano co' Fiorentini, se
              n'andò a Castruccio.</p>
          </argument>
          <p>Nel detto anno MCCCXXIII, avendo i Fiorentini fatta ordine co·lloro amistà e co·lloro
            isforzo di fare oste sopra Castruccio signore di Lucca, e' Genovesi d'entro per terra e
            per mare doveano venire a richesta de' Fiorentini in Lunigiana sopra quello di Lucca, e
            con trattato d'avere il castello di Buggiano e altre castella di Valdinievole; il detto
            Castruccio non pigro scoperse i detti trattati, e XII di Buggiano impiccò, e cercò
            tradimento con Iacopo da Fontanabuona capitano de' soldati friolani, ch'erano al soldo
            de' Fiorentini, promettendogli molti danari; il quale traditore sanza nulla cagione da
            la parte de' Fiorentini, se non che gli era scemato soldo, e partita sua masnada a più
            bandiere, e colle sue masnade in numero di CC cavalieri, essendo in Fucecchio, e
            faccendo vista di cavalcare sopra i nimici, a dì VII di giugno se n'andò a Lucca, il
            quale da Castruccio fu bene ricevuto. Per lo quale tradimento e partita i Fiorentini
            rimasono molto sconfortati, però ch'era la migliore masnada ch'avessono, e sturbò loro
            tutta la detta impresa.</p>
        </div2>
        <div2 type="capitolo">
          <head>CCIX</head>
          <argument>
            <p rend="italic">Come Castruccio fece oste a le castella di Valdarno di ponente.</p>
          </argument>
          <p>Incontanente il detto Castruccio con sua gente, e co' detti Friolani, e con aiuto di
            certe masnade di Pisa, con quantità di VIII<hi rend="sup">C</hi> cavalieri e VIII<hi rend="sup">M</hi> pedoni, a dì XIII del detto giugno passò la Guisciana al ponte a
            Cappiano, e puosesi a oste a piè di Fucecchio, e quello in parte guastò; e poi fece il
            simigliante al castello di Santa Croce e quello di Castello Franco; e poi passò l'Arno,
            e guastò a piè di Montetopoli, e poi tornò in su l'Elsa, e guastò a piè di Samminiato e
            tornossi a Lucca con grande onore, dì XXIII di giugno. I Fiorentini mandarono per loro
            amistà, ma però non cavalcarono contra il detto Castruccio, se non che intesono a fare
            guardare le frontiere; e così quello ch'aveano ordinato di fare a Castruccio, per suo
            senno e prodezza fece a' Fiorentini con loro vergogna.</p>
        </div2>
        <div2 type="capitolo">
          <head>CCX</head>
          <argument>
            <p rend="italic">Come Nanfus figliuolo del re d'Araona andò con sua armata in su l'isola
              di Sardigna.</p>
          </argument>
          <p>Nel detto anno MCCCXXIII, a dì VIII di giugno, Nanfus figliuolo primogenito del re
            d'Araona con armata di LXX galee, e con più cocche e legni grossi e sottili, in numero
            di CC vele, e con MD cavalieri e gente a piè grandissima arrivò in Arestano in Sardigna,
            il quale dal giudice d'Alborea fu ricevuto onorevolemente, e da tutti i Sardi come loro
            signore; e tutte le terre che teneano i Pisani si rubellaro, e s'arrendero al figliuolo
            del re d'Araona, salvo Villa di Chiesa, e Castello di Castro, e Terranuova, e
            Acquafredda, e la Gioiosa Guardia. Il quale si mise l'assedio a Villa di Chiesa e a
            Castello di Castro; e dimorandovi tutta la detta state e 'l verno, di sua gente e di
            quella de' Pisani vi morì in grandissima quantità di più di XII<hi rend="sup">M</hi>
            uomini; e però non cessò l'assedio. I Pisani, del mese d'ottobre nel detto anno,
            armarono XXXII galee per levare la detta oste, e andarono infino nel golfo di Calleri;
            incontanente la gente del re d'Araona n'armarono altrettante, e trassonsi fuori per
            combattere. I Pisani non si vollono mettere a la battaglia, ma si tornarono in Pisa, e
            disarmarono co·lloro danno e vergogna.</p>
        </div2>
        <div2 type="capitolo">
          <head>CCXI</head>
          <argument>
            <p rend="italic">Come messer Ramondo di Cardona co la gente de la Chiesa e de la lega di
              Toscani e Lombardi puose oste a la città di Milano.</p>
          </argument>
          <p>Nel detto anno MCCCXXIII, a dì XI del mese di giugno, messer Ramondo di Cardona,
            capitano generale dell'oste della Chiesa, con quantità di XXXVIII<hi rend="sup">C</hi>
            di cavalieri tra soldati della Chiesa e del re Ruberto, colla gente del Comune di
            Firenze, e di Bologna, e di Parma, e di Reggio, e usciti di Milano, e con più cavalieri
            tedeschi fuggiti di Milano, e ancora de' presi in battaglia, a·ccui il legato avea fatti
            francare e rendere loro l'arme e' cavagli e dato il soldo, e con gente a piè
            innumerabile si partì da la terra di Moncia per andare all'assedio de la città di
            Milano. E giunti a la villa di Sesto presso di Milano, Galeasso e Marco Visconti signori
            di Milano con loro cavalleria e popolo uscirono di Milano intorno di MM cavalieri,
            faccendo segno di volere la battaglia. Messer Ramondo, ordinate sue schiere francamente,
            non rifusando la battaglia, si ristrinse verso la città; quegli di Milano per sospetto
            de' cittadini rimasi dentro, o per tema di soperchi nimici, si ritornarono in Milano con
            danno e vergogna. Messer Ramondo con sua gente pugnando contra loro prese per forza i
            borghi di porta Nuova, e quello di porta Lenza, e quello di porta Tomasina; e arsi i
            primi due borghi, in quello di porta Tomasina s'acampò con sua oste, a dì XVIIII di
            giugno, e quello afforzando, la città molto strinse, e tolse l'acqua di Tesinello, con
            intendimento di lasciare battifolle da quella parte, e al monistero di Santo Spirito da
            porta Vercellina che per lui si tenea, e mutare l'oste tra porta Romana e quella di
            Pavia per chiudere al tutto la città: nel quale oste i Fiorentini il dì di santo
            Giovanni di giugno feciono correre il palio, onde i Melanesi si recarono a grande
            disdegno, e poi ne feciono bene vendetta, come innanzi farà menzione.</p>
        </div2>
        <div2 type="capitolo">
          <head>CCXII</head>
          <argument>
            <p rend="italic">Come la città di Milano fue soccorsa, e come l'oste della Chiesa se ne
              partì.</p>
          </argument>
          <p>Nel detto anno e mese di giugno quegli di Milano, veggendosi a mal punto, si mandarono
            per soccorso al signore di Verona, e a quello di Mantova, e a l'altre terre ghibelline
            di Lombardia, e ancora agli ambasciadori del re Lodovico di Baviera ch'erano in
            Lombardia, mandando a dire, se non dessono loro sùbito aiuto, che renderebbono la città
            di Milano a la Chiesa. I quali non oservando patti né saramenti fatti al legato, e
            promesse di non soccorrere i ribegli de la Chiesa, sì vi mandarono i detti ambasciadori
            con titolo d'imperio con CCCC loro soldati. E giunti in Milano i detti ambasciadori e
            cavalieri, quello Bertoldo conte di Niferi d'Alamagna si fece fittizziamente vicario
            d'imperio, e a Galeasso Visconti fece lasciare il titolo de la signoria, e rafforzò lo
            stato della città; ma per ciò non s'ardiro d'uscire a campo contra l'oste della Chiesa,
            la quale era molto possente. Apresso, a dì XX di luglio, i detti signori di Mantova e di
            Verona e' marchesi da Esti, che allora erano di loro lega contra la Chiesa, mandando
            ancora in aiuto di quello di Milano V<hi rend="sup">C</hi> cavalieri e M pedoni; e
            passando il fiume del Po, per trattati fatti, credettono i detti cavalieri torre la
            città di Parma a petizione de la parte di Gian Quirico; il quale trattato scoperto con
            danno di loro, non venne loro fatto; e credettono ancora prendere Firenzuola, e con
            danno di loro si partirono, e andarne a Milano. In quello assedio di Milano trattati
            avea assai da quegli di Milano a quegli dell'oste della Chiesa, tutti coverti di
            tradimenti dall'una parte e da l'altra; e credendosi messer Ramondo e gli altri capitani
            dell'oste della Chiesa, con ispendio di moneta assai e grandi promesse trattando co'
            Tedeschi ch'erano nel campo, che facessono co' Tedeschi ch'erano ne la città, che
            dessono loro l'entrata de la città, o almeno l'abandonassono e venissono nel campo da la
            loro parte, avenne tutto il contradio: che X bandiere di Tedeschi ch'erano nell'oste
            della Chiesa in quantità di V<hi rend="sup">C</hi> a cavallo subitamente si partirono
            dell'oste e entraro in Milano. Per la qual cagione, e ancora perché grande infermeria si
            cominciava nell'oste, gli usciti di Milano, isbigottiti e colla paura del tradimento,
            quasi tutti si partirono dell'oste e si ritrassono a·lloro castella e a la terra di
            Moncia. Messer Ramondo veggendosi rimaso pur co' soldati del re e de la Chiesa e degli
            altri Comuni, in quantità di MMD cavalieri, si ricolse con sua oste, e mise innanzi
            prima la salmeria e popolo minuto, dando battaglia a la città: colle schiere fatte si
            partì da Milano e dì XXVIII di luglio, e se n'andò a Moncia sano e salvo, che per sua
            levata quegli di Milano non ardirono d'uscire loro dietro a battaglia, overo per più
            savia capitaneria. E così è da notare che i·niuna forza umana si può avere ferma
            speranza, che in sì piccolo tempo sì possente e vittoriosa oste, com'era quella della
            Chiesa, per gli sopradetti avenimenti si partì isbarattata dal detto assedio di
          Milano.</p>
        </div2>
        <div2 type="capitolo">
          <head>CCXIII</head>
          <argument>
            <p rend="italic">Come quegli di Milano assediaro l'oste della Chiesa in Moncia, ma
              levarsene in isconfitta.</p>
          </argument>
          <p>Nel detto anno, dì VIII d'agosto, quegli di Milano uscirono ad oste sopra la terra di
            Moncia con III<hi rend="sup">M</hi> cavalieri e popolo grandissimo. In Moncia era messer
            Ramondo di Cardona coll'oste della Chiesa rimaso con MM uomini di cavallo. Quivi si
            puosono ad assedio, e dimoraronvi infino al primo dì d'ottobre; e essendo ne la detta
            oste grandissima infermeria e mortalità, e molta gente di quella oste partita, uscendo
            fuori la gente a piè de la Chiesa con balestrieri venuti da Genova per assalire il
            campo, quegli dell'oste sanza riparo di battaglia si partiro a piè e a cavallo, chi
            meglio e più tosto si poté guarentire; e così rimase il campo e tutti i loro arnesi a la
            gente della Chiesa. Poca gente vi fu morta e presa, se non degl'infermi, perché l'asalto
            fu sproveduto e sanza la cavalleria, sì che poca fue la caccia e tardi, che già i
            Melanesi s'erano ricolti.</p>
        </div2>
        <div2 type="capitolo">
          <head>CCXIV</head>
          <argument>
            <p rend="italic">Come Castruccio venne ad oste a Prato, e come i Fiorentini vi
              cavalcarono, e le novità che ne furono in Firenze.</p>
          </argument>
          <p>Nel detto anno MCCCXXIII Castruccio signore di Lucca prese audacia e baldanza de la
            cavalcata che poco dinanzi aveva fatta sopra le terre del Valdarno sanza contasto de'
            Fiorentini: il dì di calen di luglio subitamente cavalcò in sul contado del castello di
            Prato, perché i Pratesi non gli voleano dare tributo come i Pistolesi, e puosesi a campo
            a la villa d'Aiuolo presso a Prato a poco più d'uno miglio con VIcL uomini a cavallo e
            con IIII<hi rend="sup">M</hi> pedoni, con tutto si credesse in Firenze che fossero
            presso a due cotanti genti. I Fiorentini incontanente saputa la novella, serrate le
            botteghe e lasciata ogni arte e mestiere, cavalcarono a Prato popolo e cavalieri
            isforzatamente; e ciascuna arte vi mandò gente a piede e a cavallo, e molte case di
            Firenze grandi e popolani vi mandaro masnade a piè a loro spese; e per gli priori si
            mandò bando che qualunque isbandito guelfo si rassegnasse ne la detta oste sarebbe fuori
            d'ogni bando; il quale bando non saviamente fatto, ne seguì poi grande pericolo a la
            città. Avenne poi appresso che il dì seguente si trovarono i Fiorentini in Prato MD
            cavalieri e ben XX<hi rend="sup">M</hi> pedoni, che i IIII<hi rend="sup">M</hi> e più
            erano isbanditi, molto fiera gente; e ordinarono il seguente dì d'uscire a battaglia
            contra Castruccio, e spianando le vie il detto Castruccio, la mattina III dì di luglio
            si levò da campo, e con grande paura de' Fiorentini, e ancora di tradimento de'
            Pistolesi, si partì d'Aiuolo, e colla preda ch'avea fatta in sul contado di Prato passò
            l'Ombrone, e sanza arresto, e di buono andare di galoppo, si ridusse a Serravalle: e con
            tutto che Castruccio n'andasse a salvamento per la discordia de' Fiorentini, fu tenuta
            la sua venuta folle condotta. Che se i Fiorentini avessono mandata di loro gente, come
            poteano, tra Serravalle e l'oste di Castruccio, a certo Castruccio e sua gente
            rimanevano morti e presi; ma a cui Idio vuol male gli toglie il senno. I Fiorentini
            rimasi in Prato con poca ordine e con difettuoso capitano, e per vizio de' nobili, che
            non voleano vincere la guerra in onore e stato di popolo, scisma e discordia nacque ne
            la detta oste; che il popolo tutto volea seguire dietro a Castruccio, o almeno andare a
            oste in su quello di Lucca, e' nobili quasi tutti non voleano, assegnando loro ragioni
            ch'era il peggio. Ma la cagione era perché parea loro esser gravati degli ordini della
            giustizia, che non voleano essere tenuti l'uno per lo malificio dell'altro; la qual cosa
            per lo popolo non s'aconsentia, e per questa cagione più dì stettono in quello errore, e
            mandarono a Firenze ambasciadori per la diliveragione del cavalcare o tornare l'oste in
            Firenze. Consigliando sopra ciò in Firenze in sul palazzo del popolo, simigliante errore
            nacque tra nobili e popolani, e adurando di pigliare partito di consiglio in consiglio,
            il popolo minuto ch'era di fuori, cominciando da' pargogli fanciugli, raunandosi in
            quantità innumerabile di gente, gridando: «Battaglia, battaglia, e muoiano i
            traditori!», e gittando pietre a le finestre del palazzo, essendo già notte, per tema
            del detto romore del popolo i signori priori col detto consiglio, quasi per nicessità e
            per acquetare il popolo minuto a romore, stanziaro che l'oste procedesse. Questo fu a dì
            VII di luglio. E fatta la detta diliberazione, tornati gli ambasciadori a l'oste a
            Prato, si partì la detta oste di Prato, dì VIIII di luglio, con mala voglia e infinta
            per gli nobili, se n'andarono per la via di Carmignano a Fucecchio, e giunti a
            Fucecchio, sanza niuno buono fare, od onore del Comune di Firenze: ma se in Prato avea
            errore tra' nobili e 'l popolo del cavalcare, maggiore fue a Fucecchio di non valicare
            né entrare in sul contado di Lucca. E sì era cresciuta l'oste e crescea tutto dì, che 'l
            Comune di Bologna vi mandò CC cavalieri, e 'l Comune di Siena altri CC; e oltre a quegli
            tutti i nobili de le case di Siena a gara, chi meglio meglio, vennono in quantità di CCL
            a cavallo molto bella gente, e i Conti e altre terre e amici; onde l'oste era sì
            possente, se vi fosse stato l'accordo, ch'a l'assedio di Lucca e più innanzi poteano con
            salvezza andare, che Castruccio s'era ritratto a la guardia di Lucca con grande paura, e
            poca di sua gente mandati a guardare i passi sopra la Guisciana. Ma sempre ov'è la
            discordia è il minore podere, tutto sia più gente; e ancora per difetto del non
            sofficiente duca, il conte Novello, che non era capitano a conducere sì fatto esercito,
            per necessità convenne tornassono a Firenze sanza nulla fare, con grande onta e vergogna
            di loro e del Comune di Firenze. E oltre a questo, crescendo peggio al male, che certi
            nobili scommossono gli sbanditi, che non sarebbono dal Comune tratti di bando, onde a
            bandiere levate vennono i detti isbanditi innanzi a la città, credendo per forza entrare
            dentro, la sera, dì XIIII di luglio. Sentendo ciò il popolo a suono di campane s'armò, e
            trassono a la guardia de la città, del palazzo del popolo; e tutta la notte guardaro
            francamente, temendo di tradimento dentro ordinato per gli detti certi de' nobili. Gli
            sbanditi perduta la speranza, e la mattina vegnente, dì XV di luglio, tornando la
            cavalleria e l'altra oste, si fuggirono i detti isbanditi, e la città si racquetò con
            molta riprensione. Avemo seguito per ordine questo processo de' Fiorentini, perché siamo
            di Firenze e fummo presenti, e il caso fu nuovo e con più contrari, e per quello seguì
            apresso, per dare esemplo a' nostri successori per lo nanzi d'esser più franchi e più
            interi e di migliore consiglio, vogliendo onore e stato de la repubblica e di loro.</p>
        </div2>
        <div2 type="capitolo">
          <head>CCXV</head>
          <argument>
            <p rend="italic">Come il vescovo d'Arezzo prese il castello di Rondine.</p>
          </argument>
          <p>Nel detto anno, a dì XVII di luglio, s'arrendé il castello di Rondine al vescovo
            d'Arezzo, e gli Aretini che v'erano stati ad assedio più mesi. Stando que' d'entro a
            speranza che' Fiorentini gli soccorressono, nol vollono fare, tra per non potere per le
            cagioni di su dette, e per non rompere pace agli Aretini.</p>
        </div2>
        <div2 type="capitolo">
          <head>CCXVI</head>
          <argument>
            <p rend="italic">Come Castello Franco si rubellò a' Bolognesi, e come lo riebbono.</p>
          </argument>
          <p>Nel detto anno, a dì XVIIII di luglio, si rubellò per tradimento del signore di Modona
            Castello Franco de' Bolognesi, i quali Bolognesi subitamente vi trassono per comune; e
            per lo sollecito soccorso, e che quegli di Modona non v'erano ancora giunti,
            racquistarono il castello, e' traditori strussono.</p>
        </div2>
        <div2 type="capitolo">
          <head>CCXVII</head>
          <argument>
            <p rend="italic">Come X galee de' Genovesi furono prese da' Turchi per tradimento.</p>
          </argument>
          <p>Nel detto anno e mese di luglio X galee di Genovesi guelfi andarono in corso in Romania
            rubando amici e nimici, e presono tanta roba che si stimava III<hi rend="sup">C</hi>
            milia fiorini d'oro, e feciono compagnia col cerabi di Sinopia, uno grande amiraglio di
            Turchia; e corseggiato tutto il mare Maggiore, tornati al porto di Sinopia, per quello
            amiraglio nobilemente ricevuti, e fatta gran festa e conviti per trargli in terra, e
            dato loro uno ricco desinare, al levare delle tavole gli fece assalire a' suoi Turchi, e
            uccidere e prendere, e simigliante le galee e la roba ch'era in porto; e così perderono
            l'avere male acquistato, e le persone: che de le X galee e di tutta la ciurma non
            iscamparono che III galee; e rimasorvi XL e più de' maggiori nobili di Genova, e bene MD
            altri per lo tradimento del detto Saracino.</p>
        </div2>
        <div2 type="capitolo">
          <head>CCXVIII</head>
          <argument>
            <p rend="italic">Come santo Tommaso d'Aquino fue canonizzato da papa Giovanni.</p>
          </argument>
          <p>Nel detto anno MCCCXXIII, all'uscita di luglio, per lo sopradetto papa Giovanni e per
            gli suoi cardinali apo Vignone, fue canonizzato per santo frate Tommaso d'Aquino
            dell'ordine di san Domenico, maestro in divinità e in filosofia, e uomo eccellentissimo
            di tutte scienze, e che più dichiarò le sacre Scritture che uomo che fosse da santo
            Agostino in qua, il quale vivette al tempo di Carlo primo re di Cicilia. E andando lui a
            corte di papa al concilio a Leone, si dice che per uno fisiziano del detto re, per
            veleno gli mise in confetti, il fece morire, credendone piacere al re Carlo, però ch'era
            del legnaggio de' signori d'Aquino suoi ribelli, dubitando che per lo suo senno e virtù
            non fosse fatto cardinale; onde fu grande dammaggio a la chiesa di Dio: morì a la badia
            di Fossanuova in Campagna, dì<gap/> E quando venne alla sua fine, prendendo <foreign lang="lat">Corpus Domini</foreign>, fece questa santa orazione con grande divozione
              «<foreign lang="lat">Ave pretio mee redemptionis, ave viatico mee peregrinationis, ave
              premio future vite in cui mano commendo anima et spiritum meum</foreign>»; e passò in
            Cristo.</p>
        </div2>
        <div2 type="capitolo">
          <head>CCXIX</head>
          <argument>
            <p rend="italic">Di grande novitade ch'ebbe in Firenze per cagione degli sbanditi.</p>
          </argument>
          <p>Nel detto anno e tempo, essendo gli sbanditi di Firenze, i quali erano stati nell'oste
            a Prato e a Fucecchio, in isperanza d'esser ribanditi per la promessa loro fatta e per
            lo bando mandato per gli priori, non si trovò via per gli forti ordini che potessono
            essere ribanditi. Per la qual cosa VIII di loro caporali, ch'erano in Firenze a sicurtà
            per sollecitare d'essere ribanditi, veggendo che la loro speranza era fallita, sì
            ordinaro congiurazione e tradimento ne la città col favore di certi nobili de le case,
            ond'erano di quegli isbanditi; e la notte di santo Lorenzo, dì X d'agosto MCCCXXIII,
            vennero a le porte de la città da più parti, in quantità di LX a cavallo e più di MD a
            piè, con iscuri assai per tagliare la porta che vae verso Fiesole. Sentendosi la sera a
            tardi loro venuta, non per certo, ma per alcuno indizio, la città fue ad arme e in
            grande tremore, dubitandosi il popolo non tanto degli sbanditi di fuori, che piccolo
            podere era il loro a la potenza della città, quanto di tradimento dentro si facesse per
            gli grandi. Per la qual cosa la città si guardò la notte con grande sollecitudine, e per
            la buona guardia nullo s'ardì a scoprire dentro di tradimento. Gli sbanditi ch'erano di
            fuori, veggendo la grande guardia e luminare sopra le mura, e che nullo rispondea loro
            dentro, si partirono in più parti, e così per la grazia di Dio e di messere santo
            Lorenzo iscampò la città di Firenze di grande pericolo e rivoluzione; che di vero si
            trovò che doveano correre la città e ardere in più parti, e rubare e fare micidi in
            assai buoni uomini, e abbattere l'uficio de' signori priori e gli ordini della
            giustizia, che sono contra i nobili, e tutto il pacefico stato della città sovertere; e
            cominciato per gli sbanditi il male, quasi tutti i nobili doveano essere co·lloro per
            disfare il popolo. E così si trovò; ma perché l'opera era grave a pulire, tanti n'erano
            colpevoli, si rimase di fare giustizia per non peggiorare stato, ché·ll'una setta e
            parte del popolo, i quali non reggeano la città, voleano pur che giustizia si facesse,
            perché si volgesse stato nella città. Quegli che reggieno, perché scandalo non crescesse
            onde nascesse mutazione ne la città, sì la passarono il più temperatamente che poteano.
            E essendo a la fine opposto per la fama del popolo per gli più caporali di nobili,
            ch'avessono aconsentito a la detta congiura, a messer Amerigo Donati, e a messer Tegghia
            Frescobaldi, e a messer Lotteringo Gherardini, ma non si trovò nullo ch'acusasse; ma nel
            consiglio de' priori e del popolo per dicreto convenne ciascuno in polizze scrivesse chi
            gli parea fosse colpevole: trovossi per gli più i tre cavalieri nomati; che fu nuova
            legge e modo. I quali tre cavalieri dinunziati per lo modo e sorte che detto avemo,
            essendo richesti per messer Manno de la Branca d'Agobbio, allora podestà, a sicurtà
            privata di loro persone, compariro e confessarono che sentirono il trattato ma non vi si
            legaro; ma perché nol palesarono a' priori, furono condannati ciascuno in libbre MM, e a
            confini per VI mesi fuori della città e contado XL miglia. Per molti si lodò di passarla
            per questo mezzo per non crescere scandalo ne la città; e per molti si biasimò, che
            giustizia non si fece de' detti e di molti nobili che si diceva che v'aveano colpa a la
            detta congiurazione. E per questa novità, e per fortificare il popolo, a dì XXVII
            d'agosto MCCCXXIII sì diedono LVI pennoni della 'nsegna de le compagnie, III per
            gonfalone e tali IIII, e così a quegli de la setta che non reggeano come a quegli che
            reggeano, mischiatamente; e tutti i popolani a sesto a sesto si congregarono insieme, e
            promisono d'essere a una concordia a la difensione del popolo; per la qual cagione poi
            nacque mutazione in Firenze, e si criò nuovo stato, come innanzi farà menzione.</p>
        </div2>
        <div2 type="capitolo">
          <head>CCXX</head>
          <argument>
            <p rend="italic">Come Castruccio guastò le castella di Valdarno di sotto.</p>
          </argument>
          <p>Nel detto anno, a dì XXIIII d'agosto, essendo per quegli del castello di Montetopoli
            fatta preda e danno a quegli del castello di Marti, Castruccio signore di Lucca a
            richiesta de' Pisani mandò CCC cavalieri, e fece guastare le vigne di Montetopoli e ciò
            che v'era scampato, ch'egli non avea guasto quando vi fu a oste; e simigliante feciono a
            Castello Franco e a quello di Santa Croce sanza niuno contasto o soccorso de le masnade
            de' Fiorentini, ch'erano in maggiore quantità di cavalieri in Valdarno, onde fu grande
            vergogna a' Fiorentini. E tutto ciò avenia per le divisioni de la città.</p>
        </div2>
        <div2 type="capitolo">
          <head>CCXXI</head>
          <argument>
            <p rend="italic">Come quegli di Bruggia in Fiandra presono e arsono il porto delle
              Schiuse.</p>
          </argument>
          <p>Nel detto anno e mese d'agosto, essendo quistione tra 'l conte di Fiandra e quegli di
            Bruggia col conte di Namurro suo zio, il quale tenea la villa e 'l porto delle Schiuse,
            e quella terra era molto cresciuta e multiplicata per lo buono porto, il detto conte di
            Fiandra, ciò fu il giovane Luis, con quegli di Bruggia andarono ad oste sopra le dette
            Schiuse, e per forza l'acquistaro, e uccisono e presono gente assai; e 'l conte di
            Namurro fu preso; e poi rubarono e arsono la detta villa e porto, che v'aveva più di MD
            abitanti sanza i forestieri navicanti.</p>
        </div2>
        <div2 type="capitolo">
          <head>CCXXII</head>
          <argument>
            <p rend="italic">D'uno vento pestilenzioso che fu in Italia e in Francia.</p>
          </argument>
          <p>Nel detto anno MCCCXXIII, a l'uscita d'agosto e a l'entrar di settembre, fu uno vento a
            favognano, per lo quale amalorono di freddo con alquanti dì con febbre e dolore di testa
            la maggiore parte degli uomini e de le femmine in Firenze: e questa pestilenza fu
            generale per tutte le città d'Italia, ma poca gente ne morì; ma in Francia ne morirono
            assai.</p>
        </div2>
        <div2 type="capitolo">
          <head>CCXXIII</head>
          <argument>
            <p rend="italic">Come quegli di Bergamo furono sconfitti dalla gente de la Chiesa.</p>
          </argument>
          <p>Nel detto anno e mese di settembre gente di Bergamo in buona quantità a cavallo e a
            piè, vegnendo in servigio di que' di Milano a l'oste e assedio ch'era a Moncia, per la
            gente de la Chiesa furono scontrati e sconfitti, e rimasonne tra morti e presi D e
          più.</p>
        </div2>
        <div2 type="capitolo">
          <head>CCXXIV</head>
          <argument>
            <p rend="italic">Come i mercatanti viniziani sconfissono gl'Inghilesi in mare.</p>
          </argument>
          <p>Nel detto anno e mese di settembre, essendo partite VII galee de' Viniziani di Fiandra
            cariche di mercatantia, XXXIIII cocche d'Inghilesi l'assaliro per rubare, le quali galee
            francamente difendendosi, quelle cocche sconfissono, e presonne X, e uccisonvi molti
            Inghilesi.</p>
        </div2>
        <div2 type="capitolo">
          <head>CCXXV</head>
          <argument>
            <p rend="italic">Come i Fiorentini perderono il castello della Trappola co·lloro
              vergogna.</p>
          </argument>
          <p>Nel detto anno e mese di settembre il castello della Trappola in Valdarno, il quale
            teneano i Pazzi, si diede a' Fiorentini: mandovisi per lo Comune di Firenze gente e
            guernimento; e stando a sicurtà con mala guardia quegli che v'erano entro, i Pazzi e
            Ubertini, per tradimento fu loro data l'entrata del castello, e quanti Guelfi vi
            trovarono in su le letta gli uccisono, in numero più di XL gagliardi fanti di Castello
            Franco. Sentendo ciò i Fiorentini, vi mandarono CC cavalieri e pedoni assai. Quegli
            ch'erano nella Trappola per tema se ne partiro, e rubarono il castello e misonvi fuoco,
            e ridussonsi nel castello di Lanciolina. La gente de' Fiorentini seguendogli, gli
            assediarono nel detto castello per più giorni; poi i Pazzi e Ubertini con gli Aretini
            isforzatamente con più di CC cavalieri e popolo assai venieno al soccorso; per la qual
            cosa la gente de' Fiorentini sanza attendere se ne partirono dall'asedio, e con grande
            vergogna se ne tornarono a Firenze.</p>
        </div2>
        <div2 type="capitolo">
          <head>CCXXVI</head>
          <argument>
            <p rend="italic">Come il vescovo d'Arezzo ebbe la Città di Castello per tradimento.</p>
          </argument>
          <p>Nel detto anno, a dì II d'ottobre, signoreggiando la Città di Castello messer Branca
            Guelfucci a guisa di tiranno, e i più de' migliori Guelfi cacciati della terra, certi di
            quegli che v'erano rimasi popolani sì feciono trattato col vescovo d'Arezzo per cacciare
            messer Branca, il quale vi mandò CCC uomini a cavallo con Tarlatino suo fratello. E'
            detti traditori gli diedono la notte una de le porte, e come gli Aretini furono dentro,
            co' figliuoli di Tano da Castello degli Ubaldini e più altri Ghibellini, corsono la
            terra, e per forza ne cacciarono il detto messer Branca, ed eziandio tutti quegli Guelfi
            che aveano loro data la terra, e ben IIII<hi rend="sup">C</hi> altri Guelfi caporali, e
            in tutto si riformò a parte ghibellina. Per la qual cosa i Perugini, e Agobbini, e
            Orbitani, e Sanesi, e Bolognesi, e conti Guidi guelfi mandarono ciascuno a Firenze loro
            ambasceria, e in Firenze fermarono taglia di M cavalieri, e capitano il marchese da
            Valiana per guerreggiare la Città di Castello e 'l vescovo d'Arezzo. E fermarono
            compagnia di III<hi rend="sup">M</hi> cavalieri per tre anni a richesta del capitano
            della taglia, che 'l terzo e più ne toccò a' Fiorentini. Piuvicossi la detta compagnia
            in Firenze in Santo Giovanni a dì XXI di marzo MCCCXXIII.</p>
        </div2>
        <div2 type="capitolo">
          <head>CCXXVII</head>
          <argument>
            <p rend="italic">Come il papa scomunicò Lodovico di Baviera eletto imperadore.</p>
          </argument>
          <p>Nel detto anno MCCCXXIII, a dì VIII d'ottobre, papa Giovanni sopradetto apo Vignone in
            Proenza, in piuvico concestoro diede sentenzia di scomunicazione contra Lodovico dogio
            di Baviera, il quale si dicie re de' Romani, però ch'avea mandato aiuto di sua gente a
            Galeasso Visconti e frategli, che teneano la città di Milano e più altre città di
            Lombardia contra la Chiesa, opponendogli che non gli era licito d'usare l'uficio dello
            imperio infino che non fosse approvato degno e confermato per la Chiesa, dandogli
            termine tre mesi, ch'egli dovesse avere rinunziata la sua elezione dello imperio, e
            personalmente venuto a scusarsi di ciò, ch'avea favoreggiati gli eretici e sismatici e
            ribegli di santa Chiesa: e privò tutti i cherici che al detto Lodovico dessono
            consiglio, aiuto o favore, se disubbidisse. Il quale Lodovico com'ebbe il detto
            processo, con savio consiglio appellò al detto papa o suo successore e al concilio
            generale, quando egli fosse a la sedia di San Piero a Roma; e mandò a corte grande
            ambasceria di prelati e d'altri signori scusandosi al papa, e faccendo promettere di non
            essere contra la Chiesa; gli fu prolungato termine tre altri mesi, e secondo che
            aoperasse, così si procederebbe contra lui.</p>
        </div2>
        <div2 type="capitolo">
          <head>CCXXVIII</head>
          <argument>
            <p rend="italic">D'una grande tempesta che fu nel mare Maggiore.</p>
          </argument>
          <p>Nel detto anno e mese d'ottobre fu sì grande tempesta nel mare Maggiore di là da
            Gostantinopoli, che ben cento legni grossi vi periro; onde fue grande danno a'
            mercatanti di Vinegia e di Genova e di Pisa e ancora de' Greci, che molto avere e
            mercatantia e gente vi si perdero.</p>
        </div2>
        <div2 type="capitolo">
          <head>CCXXIX</head>
          <argument>
            <p rend="italic">Di novità che furono in Firenze per cagione degli ufici e de le
            sette.</p>
          </argument>
          <p>Nel detto anno, a l'uscita d'ottobre, i priori e gonfaloniere che allora erano a la
            signoria di Firenze, e erano de' maggiori popolani de la città, presono balìa di fare
            priori per lo tempo avenire, e feciongli per XLII mesi avenire, e mischiarono de la
            gente che non avea retta la terra dal tempo del conte a Battifolle allora, due in tre
            per uficio di priorato, per mostrare di raccomunare la terra per la novità degli
            sbanditi ch'era stata l'agosto dinanzi, e' detti eletti priori misono i bossoli ordinati
            di trargli di due in due mesi; onde poi nacque novità innanzi che finisse l'anno, come
            innanzi farà menzione.</p>
        </div2>
        <div2 type="capitolo">
          <head>CCXXX</head>
          <argument>
            <p rend="italic">Come Castruccio volle pigliare Pisa per tradimento.</p>
          </argument>
          <p>Nel detto anno MCCCXXIII, a dì XXIIII d'ottobre, si scoperse in Pisa uno tradimento
            ch'avea ordinato Castruccio signore di Lucca con messer Betto Malepa de' Lanfranchi e
            con IIII conastaboli tedeschi, di fare uccidere il conte Nieri e 'l figliuolo e più
            altri che reggeano la città, e correre la terra, e dare la signoria a Castruccio; per la
            qual cosa fu tagliata la testa al detto messer Betto, e presi i detti conostaboli e
            cacciata la loro gente; e d'allora innanzi il conte con quegli che reggeano in Pisa si
            palesarono nimici di Castruccio, e feciono dicreto che chi l'uccidesse avesse dal Comune
            di Pisa X<hi rend="sup">M</hi> fiorini d'oro, e tratto d'ogni bando. Questo tradimento
            scoperse uno de' Guidi e Bonifazio de' Cerchi rubegli di Firenze, che dimoravano in
            Lucca e in Pisa; e guadagnarne danari da' Pisani.</p>
        </div2>
        <div2 type="capitolo">
          <head>CCXXXI</head>
          <argument>
            <p rend="italic">Come la gente de la Chiesa ebbono danno a Carrara in Lombardia.</p>
          </argument>
          <p>Nel detto anno e mese d'ottobre, essendo nella villa di Carrara nel contado di Milano
            CCC cavalieri di quegli della Chiesa, messere Marco con V<hi rend="sup">C</hi> cavalieri
            di Milano subitamente assalì la detta villa; quella poco forte e male fornita,
            abbandonata da' soldati de la Chiesa, presono e rubarono e arsono con alcuno danno de'
            loro nimici, partendosi la gente della Chiesa in isconfitta. E poi nel detto anno, a dì
            XII di novembre, il detto messer Marco con MD cavalieri venne all'assedio, a la rocca e
            ponte di Basciano in su il fiume d'Adda, il quale era molto bene fornito e di vittuaglia
            e di gente per la Chiesa. Non avendo soccorso da messer Ramondo e da la sua gente
            ch'erano a Gargazzuola, vilmente s'arrendero, e chi dice per moneta; che n'era capitano
            uno oltramontano. E tornato messer Marco in Milano, dissensione nacque tra la sua gente
            dagli Alamanni di sopra a quegli di sotto, cioè di Valdireno, per invidia che quegli di
            Soavia erano più di presso al signore, e meglio pagati; e ben V<hi rend="sup">C</hi> a
            cavalio se ne partirono, e parte se n'andarono in Alamagna, e parte vennono nell'oste de
            la Chiesa sotto la bandiera di messer Arrigo di Fiandra. Di questo è fatta menzione per
            la poca fede de' Tedeschi.</p>
        </div2>
        <div2 type="capitolo">
          <head>CCXXXIII</head>
          <argument>
            <p rend="italic">Come il popolo minuto di Fiandra si rubellarono contra i nobili e
              distrussongli.</p>
          </argument>
          <p>Nel detto anno e mese di novembre il popolo minuto del Franco di Bruggia in Fiandra,
            cioè i paesani d'intorno a Bruggia, si rubellarono contra i nobili de la contrada, e
            feciono uno capitano il quale appellavano il Conticino, e a furore corsono il paese, e
            arsono e guastarono tutti i manieri e fortezze di nobili, e molti ne presono e
            incarceraro. E la cagione fu perché i nobili gli gravavano troppo de la taglia ch'aveano
            a pagare per la pace al re di Francia; e crebbe tanto la detta congiura, che
            contaminarono tutto il paese di Fiandra, e non ubbidieno al conte di Fiandra loro
            signore; e a la fine, a dì XXI di febbraio vegnente, entrarono in Bruggia per forza
            coll'aiuto del popolo minuto di Bruggia, e corsono la terra, e uccisono a·ffurore molti
            grandi borgesi, e mutarono lo stato e signoria de la terra a·lloro volontà.</p>
        </div2>
        <div2 type="capitolo">
          <head>CCXXXIII</head>
          <argument>
            <p rend="italic">Come Castruccio prese Fucecchio, e incontanente ne fu cacciato in
              isconfitta.</p>
          </argument>
          <p>Nel detto anno MCCCXXIII, a dì XVIIII di dicembre, Castruccio signore di Lucca
            subitamente con suo isforzo si partì da Lucca, e la notte vegnente venne intorno a
            Fucecchio per prendere la terra; e per alcuno di quegli d'entro di piccolo essere fue
            ismurata una piccola postierla, la quale era in luogo solitaro presso a la rocca, e per
            quella entraro molti di sua gente di Castruccio, che non furono sentiti, perché piovea
            diversamente, e Castruccio in persona v'entrò con più di CL uomini a cavallo e V<hi rend="sup">C</hi> a piè. E combattendo la notte la terra e' presene una parte, e prese
            la rocca che v'aveano cominciata a fare i Fiorentini, salvo la torre; e credendosi avere
            vinta la terra, e già n'avea scritto a Lucca, quegli di Fucecchio feciono la notte cenni
            di fuoco per soccorso a le castella vicine, ov'era la guernigione de' soldati de'
            Fiorentini; per gli quali cenni soccorso vi venne de le masnade fiorentine, ch'erano a
            Santa Croce, e a Castello Franco, e a Samminiato, e vegnente il giorno, vigorosamente
            combattero con Castruccio e sua gente, il quale era abarrato a le bocche de le vie d'in
            su la piazza, e per forza gli sconfissono e cacciarono de la terra; e 'l detto
            Castruccio fu fedito nel volto, e a grande pena scampò, e più vi rimasono morti e presi
            in quantità di CL uomini tra a cavallo e a piede, e quasi tutti i loro cavagli ch'aveano
            condotti dentro vi rimasono, perché si fuggirono a piè; e se fossono stati seguiti, era
            finita la guerra castruccina a' Fiorentini. Grande allegrezza n'ebbe in Firenze, però
            che al cominciamento aveano la terra per perduta, e più bandiere di Castruccio e de'
            suoi conastaboli co' cavagli presi ne vennono a Firenze.</p>
        </div2>
        <div2 type="capitolo">
          <head>CCXXXIV</head>
          <argument>
            <p rend="italic">D'uno grande miracolo ch'aparve in Proenza.</p>
          </argument>
          <p>Nel detto anno MCCCXXIII, il giorno de la Befania, apparve in Proenza in una terra c'ha
            nome Alesta uno spirito d'uno uomo di quella terra, il quale di poco era morto, e con
            sentore quando venia scortamente parlando, dicendo grandi cose e maravigliose dell'altra
            vita e delle pene di purgatorio; e 'l priore de' frati predicatori, uomo di santa vita,
            con più de' suoi frati e con più di C buoni uomini della terra il venne a disaminare e
            scongiurare, recando seco privatamente <foreign lang="lat">Corpus Domini</foreign>, per
            tema non fosse spirito maligno e fittizio, il quale incontanente conobbe, e confessò
            quello esser vero Iddio, dicendo al priore: «Tu hai teco il salvatore del mondo»; e per
            la virtù di Cristo scongiurandolo, più secrete cose disse, e come per l'aiuto e meriti
            del detto priore e suoi frati tosto avrebbe requia eternale.</p>
        </div2>
        <div2 type="capitolo">
          <head>CCXXXV</head>
          <argument>
            <p rend="italic">Come il vescovo d'Arezzo ebbe e prese la rocca di Caprese.</p>
          </argument>
          <p>Nel detto anno, a dì VII di gennaio, il vescovo d'Arezzo ebbe la rocca di Caprese del
            conte da Romena, a la quale era stato ad assedio più di tre mesi; e per lo detto conte e
            per gli Fiorentini tardi fu soccorsa, onde al detto vescovo crebbe podere di più di V<hi rend="sup">C</hi> fedeli di Valdicapresi, ch'erano tutti Guelfi.</p>
        </div2>
        <div2 type="capitolo">
          <head>CCXXXVI</head>
          <argument>
            <p rend="italic">Come gli usciti di Piagenza furono sconfitti da la gente della
            Chiesa.</p>
          </argument>
          <p>Nel detto anno, dì X di gennaio, messer Manfredi di Landa uscito di Piagenza, che tenea
            Castello Aquaro, con CC cavalieri e gente a·ppiè venne verso il borgo a San Donnino per
            levare preda e mercatantia ch'andava a Piagenza: sentendosi in Piagenza, IIII<hi rend="sup">C</hi> cavalieri di quegli del legato cavalcarono contra loro, e tra
            Firenzuola e San Donnino gli sconfissono; e gran parte ne furono presi e menati in
            Piagenza.</p>
        </div2>
        <div2 type="capitolo">
          <head>CCXXXVII</head>
          <argument>
            <p rend="italic">Come i Pisani furono sconfitti in Sardigna da lo 'nfante d'Araona.</p>
          </argument>
          <p>Nel detto anno MCCCXXIII, a l'uscita di gennaio, i Pisani feciono una armata di LII tra
            galee e uscieri, con V<hi rend="sup">C</hi> cavalieri tra Tedeschi e Italiani, e con
              II<hi rend="sup">M</hi> balestrieri pisani, ond'era capitano messer Manfredi figliuolo
            del conte Nieri naturale, e si partirono di Pisa a dì XXV di gennaio per andare in
            Sardigna per soccorrere Villa di Chiesa ch'era assediata da don Anfus figliuolo del re
            d'Araona, il quale era in su la Sardigna per conquistarla, come adietro è fatta
            menzione. E per contradio tempo soggiornò la detta armata al porto di Lungone in Elba
            infino a dì XIII di febbraio, e in Sardigna arivarono a dì XXV di febbraio a capo di
            terra nel golfo di Caseri, e trovarono che Villa di Chiesa s'era renduta al detto don
            Anfus a dì VII di febbraio, il quale v'era stato ad assedio VIII mesi, e venuto era con
            sua oste ad assediare Castello di Castro. I Pisani scesi in terra co·lloro oste andando
            verso Castello, e la gente di Castello venieno per congiugnersi co·lloro, e dì XXVIIII
            di febbraio s'afrontarono a battaglia col detto don Anfus, e combattendo aspramente, a
            la fine la gente de' Pisani furono sconfitti e morto il loro capitano e degli altri, e
            morirne assai de' Tedeschi a cavallo: la maggiore parte de' Pisani che poco ressono a la
            battaglia si fuggirono in Castello di Castro. E dopo la detta sconfitta e perdita le
            galee di don Anfus, ch'erano nel porto di Castello incatenate per contradiare il porto e
            la scesa a' Pisani, si scatenaro e vennono contra l'armata de' Pisani. Quegli
            incontanente si misono a la fugga, e lasciarono tutti i loro legni grossi carichi di
            vittuaglia e d'arnese d'oste, i quali furono presi da le galee di Raonesi. E ciò fatto,
            il detto don Anfus puose l'assedio per terra e per mare a Castello di Castro. Per questa
            sconfitta e perdita di Villa di Chiesa fu grande abassamento de' Pisani, che più di
              CC<hi rend="sup">M</hi> fiorini d'oro costava già loro la detta guerra, onde rimasono
            in male stato e in grande discordia dentro per le sette che v'erano nella città, e con
            grande sospetto di Castruccio ch'era loro contradio, e allegato col re di Raona.</p>
        </div2>
        <div2 type="capitolo">
          <head>CCXXXVIII</head>
          <argument>
            <p rend="italic">Come i Fiorentini mandarono in Francia per cavalieri.</p>
          </argument>
          <p>Nel detto anno, del mese di gennaio, i Fiorentini mandarono in Francia ambasciadori per
              V<hi rend="sup">C</hi> cavalieri franceschi, che venissono al soldo del detto
          Comune.</p>
        </div2>
        <div2 type="capitolo">
          <head>CCXXXIX</head>
          <argument>
            <p rend="italic">Come messer Ramondo di Cardona fue sconfitto da quegli di Melano, e
              preso.</p>
          </argument>
          <p>Nel detto anno, a dì XXVIIII di febbraio, messer Ramondo di Cardona capitano dell'oste
            della Chiesa in Lombardia si partì da Moncia con M cavalieri e con gente a piè assai, e
            venne e prese il castello e 'l ponte di Vavri in sul fiume d'Adda. Galeasso e Marco
            Visconti incontanente vi cavalcarono da Milano con XII<hi rend="sup">C</hi> di cavalieri
            tedeschi e popolo assai a piè, e misonsi a l'assedio del detto castello di Vavri. Messer
            Ramondo non essendo fornito di vittuaglia uscì fuori al campo co la sua gente, e
            affrontossi a battaglia con quegli di Milano, la quale fu aspra e forte. A la fine per
            soperchio di gente il detto messer Ramondo co l'oste della Chiesa furono sconfitti, e
            preso il detto messer Ramondo e più altri conastaboli, intra' quali due di quegli che
            v'erano per lo Comune di Firenze vi rimasono, e menati presi in Melano; messer Simonino
            di messer Guidetto della Torre, uomo di gran valore, anegò nel fiume d'Adda, e più altra
            buona gente vi rimasono presi e morti; e messer Arrigo di Fiandra vi fu preso, ma
            riscattossi da' Tedeschi che l'aveano, e co·lloro insieme e con gli altri ch'erano
            scampati de la battaglia ne venne in Moncia. E poi il detto messer Ramondo essendo preso
            in Milano co le guardie, del mese di novembre scampò e venne a Moncia.</p>
        </div2>
        <div2 type="capitolo">
          <head>CCXL</head>
          <argument>
            <p rend="italic">Come il vicaro del re Ruberto fu cacciato da' Pistolesi.</p>
          </argument>
          <p>Nel detto anno MCCCXXIII, dì III di marzo, tornando a Pistoia per patti il vicaro del
            re Ruberto, che n'era stato cacciato, con XXX a cavallo de la masnada del conte Novello,
            per gli Pistolesi fu assalito e sconfitto sotto a Tizzano, e fattagli grande vergogna; e
            ciò fu opera di messer Filippo Tedici, che volea per tirannia signoreggiare la
          terra.</p>
        </div2>
        <div2 type="capitolo">
          <head>CCXLI</head>
          <argument>
            <p rend="italic">Come i Tarteri di Gazzeria corsono Grecia.</p>
          </argument>
          <p>Nel detto anno, del mese di febbraio, il Tartero de la Gazzeria e Rusia, ch'aveva
            nome<gap/> con esercito di CCC<hi rend="sup">M</hi> d'uomini a cavallo vennono in Grecia
            infino a Gostantinopoli e più qua più giornate, consumando e guastando ciò che innanzi
            si trovaro; e dimorarvi infino a l'aprile vegnente con grande consumazione e distruzione
            de' Greci d'avere e di persone, che più di CL<hi rend="sup">M</hi> di persone, tra'
            morti, e' ne menarono in servaggio. A la fine per difetto di vittuaglia per loro e di
            loro bestiame furono costretti a dipartirsi, e tornarono in loro paese. Per questo
            avenimento ancora si mostra il fragello di Dio a coloro che non sono suoi amici, che gli
            fa perseguitare a' peggiori di loro. E non si maravigli chi leggerà di tanta quantità di
            gente a cavallo; però che ciascuno Tartero vae a cavallo; e' loro cavagli sono piccoli e
            sanza ferri e con brettine sanza freno, e la loro pastura è d'erbaggio e di strame sanza
            biada; e' detti Tartari vivono di pesce e carne mal cotta, con poco pane, e di latte di
            loro bestiame, che ne' loro eserciti menano grandissima moltitudine; e sempre stanno a
            campo, e poco in cittadi e in castelli o ville abitano, se non sono gli artefici.</p>
        </div2>
        <div2 type="capitolo">
          <head>CCXLII</head>
          <argument>
            <p rend="italic">Come papa Giovanni ancora fece processi contro l'eletto di Baviera.</p>
          </argument>
          <p>Nel detto anno, a dì XXII del mese di marzo, papa Giovanni XXII apo Vignone fece e
            piuvicò nuovi processi contra Lodovico dogio di Baviera eletto re de' Romani, per
            cagione de l'aiuto dato a' Visconti di Milano contra la Chiesa, e scomunicollo se
            personalmente non venisse a la sua misericordia infra tre mesi apresso, e ordinò perdono
            di croce, perdonando colpa e pena chi andasse o mandasse per tempo d'uno anno al
            servigio della Chiesa in Lombardia contra i Visconti signori che teneano Milano.</p>
        </div2>
        <div2 type="capitolo">
          <head>CCXLIII</head>
          <argument>
            <p rend="italic">Come l'oste di Milano si partì dall'assedio di Moncia co·lloro
            danno.</p>
          </argument>
          <p>Nell'anno MCCCXXIIII, a dì XXVIII del mese di marzo, essendo il signore di Milano
            Galeasso Visconti a oste a Moncia, e per più giorni data battaglia a la terra, quegli
            ch'erano per la Chiesa in Moncia, ond'era capitano messer Arrigo di Fiandra, uscirono
            fuori a combattere le torri e altri ingegni de' nimici, e quegli per forza di battaglia
            arsono e presono con gran danno di quegli dell'oste. Per la qual cosa tutta l'oste si
            ritrasse da l'assedio de la terra per ispazio d'uno miglio e più, lasciando il campo con
            gran danno di loro; poi apresso a due dì si partirono e ritornarono in Milano. E intra
            l'altre cagioni, però che 'l capitano della detta oste, che v'era per lo eletto di su
            detto re de' Romani, per lettere del suo signore per non fare contra la Chiesa si partì,
            e tornossi con sue genti in Alamagna.</p>
        </div2>
        <div2 type="capitolo">
          <head>CCXLIV</head>
          <argument>
            <p rend="italic">Come i Perugini coll'aiuto de' Toscani ebbono la città di Spuleto.</p>
          </argument>
          <p>Nel detto anno, a dì VIIII d'aprile, essendo la città di Spuleto assediata per gli
            Perugini e per lo duca di Spuleto che v'era per la Chiesa, per II anni e più, e aveavi
            intorno XIIII battifolli, per tale modo l'aveano afflitta e distretta di vittuaglia, che
            s'arenderono liberamente a la Chiesa e al Comune di Perugia sanza nullo patto, salve le
            persone; e i primi per patti che entrarono nella città, acciò che non si corresse né
            guastasse, furono i cavalieri ch'erano nella detta oste del Comune di Firenze e di
            quello di Siena, ch'erano CCL, i quali guarentirono la terra; poi v'entrarono i Perugini
            sanza nullo malificio fare; e riformarono la terra a·lloro signoria in parte guelfa, e
            sì come terra loro distrettuale, e come loro suditi.</p>
        </div2>
        <div2 type="capitolo">
          <head>CCXLV</head>
          <argument>
            <p rend="italic">Di certi ordini fatti in Firenze contra gli ornamenti delle donne, e di
              trarre di bando li sbanditi.</p>
          </argument>
          <p>Nel detto anno MCCCXXIIII, del mese d'aprile, albitri furono fatti in Firenze, i quali
            feciono molti capitoli e forti ordini contra i disordinati ornamenti de le donne di
            Firenze. Feciono dicreto ch'ogni isbandito potesse uscire di bando pagando certa piccola
            cosa al Comune, e rimanendo in bando al suo nimico, salvo i rubelli, e quegli che furono
            condannati per la venuta ch'aveano fatta a le porte l'agosto dinanzi per essere
            ribanditi. Non fu per gli più lodato il dicreto, però che la città non era in bisogno né
            iscadimento, ch'e' bisognasse ribandire i malfattori. Ma fecesi per la promessa fatta
            loro nell'oste a Prato, come dinanzi si fece menzione.</p>
        </div2>
        <div2 type="capitolo">
          <head>CCXLVI</head>
          <argument>
            <p rend="italic">Come il papa scomunicò il vescovo d'Arezzo.</p>
          </argument>
          <p>Nel detto anno, dì XII d'aprile, papa Giovanni apo Vignone in piuvico concestoro
            scomunicò e privò il vescovo d'Arezzo, ch'era di quegli della casa da Pietramala
            d'Arezzo, a condizione, se infra due mesi non avesse fatta ristituire la Città di
            Castello nel primo stato a parte di Chiesa e guelfa, e lasciata la signoria temporale
            d'Arezzo, e venuto personalmente in sua presenza fra tre mesi; la qual cosa non attenne,
            e rimase in contumacia della Chiesa.</p>
        </div2>
        <div2 type="capitolo">
          <head>CCXLVII</head>
          <argument>
            <p rend="italic">Come il conte Novello prese Carmignano.</p>
          </argument>
          <p>Nel detto anno, a dì XXI d'aprile, il conte Novello capitano di guerra de' Fiorentini
            co la sua gente e usciti di Pistoia guelfi subitamente prese Carmignano, salvo la rocca,
            sanza saputa de' Fiorentini, per vendetta dell'onta che que' che teneano Pistoia feciono
            al vicario del re e a la sua gente, e non si volea partire se non avesse la rocca. Per
            questa cagione Castruccio signore di Lucca a richesta dell'abate da Pacciano che tenea
            Pistoia venne a Serravalle con V<hi rend="sup">C</hi> cavalieri; e faccendo segni di
            volere rendere Pistoia a Castruccio, i Fiorentini feciono partire il conte da Carmignano
            per tema e gelosia di Pistoia, e perché il conte avea fatta la 'mpresa sanza loro
            saputa.</p>
        </div2>
        <div2 type="capitolo">
          <head>CCXLVIII</head>
          <argument>
            <p rend="italic">Come il re di Francia venne in Proenza per procacciare d'esser
              l'imperadore.</p>
          </argument>
          <p>Nel detto anno e mese d'aprile Carlo re di Francia venne in tolosana con la reina sua
            moglie, figliuola che fu d'Arrigo imperadore, e col re Giovanni di Boemmia suo cognato,
            con più baroni e signori; e per gli più si credette che venisse al papa a Vignone per
            farsi eleggere imperadore. Tornossi adietro in Francia, e tornando, la detta reina morì
            sopra partorire, ella e la creatura; e per gli più si disse ch'avenne perch'egli l'avea
            tolta per moglie vivendo la sua prima, onde è fatta menzione.</p>
        </div2>
        <div2 type="capitolo">
          <head>CCXLIX</head>
          <argument>
            <p rend="italic">Come il re Ruberto si partì di corte di papa e andonne a Napoli.</p>
          </argument>
          <p>Nel detto anno e mese il re Ruberto si partì da corte di papa e di Proenza con LVI tra
            galee e uscieri e CCC cavalieri, e arrivò in Genova dì XXII d'aprile, e in Genova dimorò
            più giorni; e per gli Genovesi gli fu fatto grande onore, e cresciuta la signoria di
            Genova per VI anni, oltre al primo termine gli s'erano dati. Poi rassettata la terra a
            sua signoria, si partì di Genova del mese di maggio, e puose a Porto Pisano, e fece uno
            cavaliere di casa i Bardi di Firenze, e da' Pisani ebbe grandi presenti e onore, e poi
            si tornò a Napoli co la moglie del duca suo figliuolo, la quale era figliuola di messer
            Carlo di Valos di Francia; a grande onore la sposò a Napoli.</p>
        </div2>
        <div2 type="capitolo">
          <head>CCL</head>
          <argument>
            <p rend="italic">Come gente di Milano furono sconfitti da messer Arrigo di Fiandra.</p>
          </argument>
          <p>Nel detto anno, a dì XXVIII d'aprile, essendo partito di Milano messer Vercellino
            Visconti con CCC cavalieri e V<hi rend="sup">C</hi> pedoni, e presa la villa di Decimo,
            e quella intendea d'aforzare, acciò che vittuaglia non entrasse in Moncia, messere
            Arrigo di Fiandra si partì di Moncia con V<hi rend="sup">C</hi> cavalieri, e subitamente
            sorprese la detta gente di Milano e sconfisse, e pochi ne camparono, che non fossono
            morti o presi.</p>
        </div2>
        <div2 type="capitolo">
          <head>CCLI</head>
          <argument>
            <p rend="italic">Come i Pisani furono sconfitti un'altra volta in Sardigna.</p>
          </argument>
          <p>Nel detto anno, a l'entrante di maggio, i Pisani ch'erano in Castello di Castro, con
            tutta loro cavalieria e Tedeschi, uscirono un'altra volta fuori a battaglia con don
            Anfus figliuolo de·re d'Araona, i quali furono sconfitti, e tra morti e presi più di
              III<hi rend="sup">C</hi> cavalieri; il rimanente si fuggirono in Castello; e pochi dì
            apresso il rimanente delle galee e tutto il navile de' Pisani si partirono di Sardigna e
            tornarono a Pisa per tema di XXV galee sottili che 'l re di Raona avea mandate in
            Sardigna in aiuto a don Anfus suo figliuolo, onde i Pisani rimasono in Sardigna
            disperati d'ogni salute. Nel detto anno, a dì VIIII di maggio, scurò la luna in gran
            parte in sulla sera nel segno dello Scarpione.</p>
        </div2>
        <div2 type="capitolo">
          <head>CCLII</head>
          <argument>
            <p rend="italic">Come gente di Castruccio ricevettono danno a Castello Franco.</p>
          </argument>
          <p>Nel detto anno, a dì XXII di maggio, vegnendo la gente di Castruccio signore di Lucca a
            Castello Franco in quantità di CL a cavallo, i soldati de' Fiorentini intorno di CXX a
            cavallo uscirono di Castello Franco, e vigorosamente s'affrontarono insieme; e durò la
            battaglia per più di tre ore, che poco avea vantaggio dall'uno all'altro. A la fine
            sopravenne da Fucecchio in soccorso de' soldati di Firenze de la gente del conte Novello
            intorno di C cavalieri. Per la qual cosa i soldati di Lucca si misono in rotta, e
            rimasonne morti X a cavallo. De la gente del conte trascorsono tra' nemici Porcelletto
            d'Arli e uno suo compagno, e tanto andarono innanzi, che furono presi da' nemici.</p>
        </div2>
        <div2 type="capitolo">
          <head>CCLIII</head>
          <argument>
            <p rend="italic">Come i Fiorentini mandarono aiuto a' Perugini sopra la Città di
              Castello.</p>
          </argument>
          <p>Nel detto anno, a dì XXVIII di maggio, i Fiorentini mandarono a Perugia per fare guerra
            a la Città di Castello la parte loro de la taglia, che furono CCCXL cavalieri soldati,
            onde fu capitano messer Amerigo de' Donati; e simigliante feciono i Sanesi, e'
            Bolognesi, e l'altre città che tennono a la taglia, che furono M cavalieri.</p>
        </div2>
        <div2 type="capitolo">
          <head>CCLIV</head>
          <argument>
            <p rend="italic">Come il conte Novello si tornò a Napoli.</p>
          </argument>
          <p>Nel detto anno, in calen di giugno, il conte Novello, ch'era al soldo de' Fiorentini
            con CC cavalieri, si tornò con sua gente a Napoli, e poco onore e meno ventura di guerra
            ebbe in uno anno che dimorò al servigio de' Fiorentini e capitano di guerra.</p>
        </div2>
        <div2 type="capitolo">
          <head>CCLV</head>
          <argument>
            <p rend="italic">Come il duca d'Ostericchi e quello di Chiarentana passarono in
              Lombardia contra messere Cane.</p>
          </argument>
          <p>Nel detto anno, a l'entrante di giugno, il duca di Chiarentana e il duca Otto
            d'Ostericchi con molti altri baroni, e con più di VI<hi rend="sup">M</hi> cavalieri con
            più di XII<hi rend="sup">M</hi> cavalli e con arcieri ungari vennono ne la Marca di
            Trevigi e a Padova per fare guerra a messer Cane della Scala signore di Verona, per
            cagione che tenea Vincenza e molte castella de' Padovani; e' Padovani s'erano dati al
            dogio di Chiarentana. Ed erano tanta gente e sì disordinata, che distruggeano amici e
            nimici, e per gl'Italiani erano chiamati barbanicchi. Messer Cane prima con grande paura
            del detto esercito e poi con gran senno si ritenne a le fortezze, e tenne trattati co'
            detti Tedeschi menandoli più tempo in isperanza di fare i loro comandamenti, per modo
            ch'a·lloro fallì vittuaglia, e cominciò mortalità in loro oste; per la qual cosa feciono
            triegua con messer Cane, e per moneta che diede a' consiglieri de' detti signori, infino
            a la seguente Pasqua di Risoresso, e tornarsi in loro paese con peggioramento dello
            stato de' Padovani e' Trevigiani, e assaltamento del detto messer Cane.</p>
        </div2>
        <div2 type="capitolo">
          <head>CCLVI</head>
          <argument>
            <p rend="italic">De la grandezza e edificazione de la città di Firenze a le nuove
              cerchia e mura.</p>
          </argument>
          <p>Nel detto anno MCCCXXIIII si stanziarono per lo Comune di Firenze e si cominciarono i
            barbacani a le mura nuove de la città di Firenze, a fargli a costa a le dette mura e al
            di fuori de' fossi; e simigliante s'ordinò che in ogni CC braccia di muro avesse e si
            facesse una torre alta XL braccia e larga braccia XIIII per fortezza e bellezza della
            detta città. E acciò che sempre sia memoria de la grandezza de la detta città, e ad
            altre genti che non fossono stati di Firenze che vedessono questa cronica, sì faremo
            menzione ordinatamente dell'edificazione de le dette mura, e la misura come furono
            diligentemente misurate ad istanzia di noi autore, essendo per lo Comune uficiale sopra
            le mura. Prima in su la fronte di levante di costa al fiume d'Arno da la parte di
            settantrione, ove sono le V sestora de la città, si ha una torre alta LX braccia fondata
            sopra una pila di ponte ordinato a ivi edificare, il quale si dee chiamare il ponte
            Reale. Di presso a quella torre a LXXXX braccia si ha una porta con una torre alta LX
            braccia, che si chiama porta Reale, e chi la chiama porta di Santo Francesco, perch'è
            dietro a la chiesa de' frati minori. Da la detta porta Reale a CCCCXLII braccia, una
            torre in mezzo, si ha poi un'altra grossa torre alta simigliantemente LX braccia e larga
            braccia XXII con una porta che si chiama porta Guelfa. Da la detta porta conseguendo la
            detta frontiera e linea di muro a CCCLXXXIIII braccia, un'altra torre in mezzo, e poi si
            ha una torre di simile altezza con una porta chiamata de la Croce overo di Santo
            Ambruogio, porta mastra, onde si vae in Casentino. Da la detta porta conseguendo la
            detta frontiera di levante, si hae VIcXXX braccia, infra le quali hae tre torri infino a
            una grossa torre con cinque faccie alta LX braccia, sanza porta; ivi fa il muro gombito,
            overo angolo, e si mostra verso tramontana, e da quella torre chiamata la Guardia del
            Massaio a la porta detta Fiesolana, e chi la chiama da Pinti, che si guarda in verso
            Fiesole, con una simigliante torre alta LX braccia, si ha di misura braccia VIIIIcXXV, e
            cinque torri. E da la detta porta e torre Fiesolana a un'altra torre e porta detta per
            nome di Servi Sante Marie, per uno munistero de' frati così chiamati, si ha braccia
              VI<hi rend="sup">C</hi>, con una torre in mezzo. Da la detta porta e torre de' Servi
            conseguendo la linea del muro infino a la mastra porta e torre dal ponte a San Gallo, da
            la quale esce la strada da Bologna, e di Lombardia, e quella di Romagna, si ha braccia
            VIIIcXLII e IIII torri in mezzo. E da la detta porta fa gombito, overo angolo, a le
            dette mura, mostrandosi al segno di maestro; e da la detta porta di San Gallo a quella
            si dice di Faenza, per uno munistero di donne ch'è di fuori che si chiamano di Faenza,
            si ha braccia MVIIIcXLVIII, e nove torri; e ivi fa gombito il muro e discende al
            ponente. E da la detta porta e torre di Faenza infino a quella che vae in Polverosa si
            ha braccia CCCXX, e una torre in mezzo. E da la detta porta di Polverosa infino a la
            porta mastra del Prato d'Ognesanti, ond'esce la strada che vae a Prato e a Pistoia e a
            Lucca, si ha braccia MLXX, e V torri in mezzo. E da la detta porta e torre del Prato
            infino a una torre ch'è in su la gora d'Arno ha braccia CCLXXV, e una torre in mezzo. E
            de la detta torre infino a la riva d'Arno, la quale gira l'isola de la gora al fiume,
            che si chiama la Sardigna, ordinata di chiudere di mura, ha braccia da CCCLXX. E così
            troviamo che 'l detto spazio de le cinque sestora de la città di Firenze, a le nuove
            cerchia di mura, sono co la testa di Sardigna VIImVII<hi rend="sup">C</hi> braccia,
            sanza la larghezza dell'Arno ch'è da braccia V<hi rend="sup">C</hi> da la Sardigna a
            Verzaia: e havi VIIII porte con torri di LX braccia alte, molto magne, e ciascuna con
            antiporto, che le IIII sono mastre e le V postierle; e havi in tutto torri XLV con
            quelle de le porte, murata la frontiera di Sardigna. E da la torre de la Sardigna su per
            la riva d'Arno infino a la torre Reale, dove cominciammo di verso levante, si ha braccia
              IIIImV<hi rend="sup">C</hi>, ch'è miglio uno e mezzo. Avemo diterminata la città di
            qua dal fiume d'Arno; diremo apresso del sesto d'Oltrarno, che per sé è di grandezza e
            potenza come un'altra buona cittade, e seguiremo il primo trattato. E trovammo che da la
            torre de la Sardigna, ch'è in su la riva d'Arno da la parte di ponente, infino da
            l'altra riva d'Arno da la contrada detta Verzaia, l'ampiezza del fiume d'Arno si è
            braccia CCCL. Bene nonn–è la detta torre de la Sardigna apunto a lo 'ncontro a la torre
            de le mura d'Oltrarno, ch'è fondata in sul fiume d'Arno, però che la lunghezza del sesto
            d'Oltrarno, il qual è murato, nonn–è tanto quanto quello de le cinque sestora, anzi è
            più adietro da<gap/> braccia; ma la ritondità de la città e circuito pigliamo solamente
            a la latitudine del fiume d'Arno, come avemo detto di sopra, braccia CCCL.</p>
        </div2>
        <div2 type="capitolo">
          <head>CCLVII</head>
          <argument>
            <p rend="italic">Ancora de l'edificazione delle mura d'Oltrarno.</p>
          </argument>
          <p>Nel detto anno si cominciò il muro in su la riva d'Arno da la coscia del ponte a la
            Carraia Oltrarno andando insino a Verzaia, ove si fece una torre fondata in sul fiume
            (la detta torre fece rovinare poi il fiume d'Arno per uno diluvio) ove fa capo il muro
            che chiude il sesto d'Oltrarno; e da quella torre a la porta da Verzaia, overo detta di
            San Friano, la quale strada vae a Pisa, si ha braccia di muro CCL, e una torre in mezzo.
            E da la detta porta andando al diritto verso mezzogiorno infino a una torre a V facce,
            ove fa canto, overo angulo, il detto muro, si ha braccia VI<hi rend="sup">C</hi>, torri
            V, compitando la detta porta e la detta torre coll'altre. E da la detta torre si volge
            il muro verso il segno di scilocco assai bistorto e male ordinato, e con più gomiti; e
            ciò si prese per fretta, e fondossi in su' fossi sanza adirizzarsi, e havi di misura
            infino a la porta Romana, overo detta di San Piero Gattolino, braccia MCCL, e torri
            VIIII. E per me' la via dinanzi a la chiesa di Camaldoli si ha una postierla con torre;
            e quella porta Romana è molto magna, e alta braccia<gap/>, ed è in su la strada che vae
            a Siena e a Roma. E da la detta porta andando al diritto, quasi verso levante verso la
            villa di Bogole, salendo al poggio infino a una torre a cinque facce, che fa canto a le
            mura, hae braccia MV<hi rend="sup">C</hi>, e torri X. E da la detta torre andando le
            mura su per Bogole infino a la vecchia torre e porta di San Giorgio al poggio che vae in
            Arcetri si ha braccia CCCC, e torri<gap/> Poi da la detta porta di San Giorgio seguono
            le mura vecchie fatte al tempo de' Ghibellini, scendendo verso levante a la postierla
            che vae a Samminiato, si ha braccia M, e torri<gap/> E poi seguono le mura di sopra del
            borgo di San Niccolò infino a lo 'ncontro de la torre Reale di qua da l'Arno, ove dee
            essere una ricca porta, le quali mura sono di spazio di braccia da VIIcL, con<gap/>
            torri, quando fieno compiute, da la porta di Samminiato a quella di fuori dal borgo di
            Sa·Niccolò; sì che la parte d'Oltrarno si ha tre porte mastre e tre postierle e<gap/>
            torri; e poi la larghezza del fiume d'Arno dal detto luogo a lo 'ncontro de la torre
            fondata sopra la pila del ponte Reale di qua da l'Arno si ha braccia CCCXL: e in questo
            spazio è stanziato uno ponte. Sicché raccogliendo le dette misure, sono in somma
            braccia<gap/> che sono da V miglia. E tanto gira la cittade dentro, cioè le mura sanza i
            fossi e le vie di fuori; che braccia XXXV sono larghi i fossi di qua da Arno, e XXX que'
            di là da Arno, e la via di fuori braccia XVI, e altrettanto quella dentro, e le mura di
            qua da l'Arno grosse braccia III e mezzo, sanza i barbacani, e alte braccia XX co'
            merli, e quelle d'Oltrarno furono grosse pur braccia III, sanza i barbacani; ma
            agiurisevi per amenda gli arconcelli al corridoio di sopra. E così gira la nostra città
            di Firenze migliaia XIIII, e CCL braccia; che le III<hi rend="sup">M</hi> braccia a la
            nostra misura fanno uno miglio. Puossi ragionare giri cinque miglia al di fuori; ma
            rimase dentro assai del voto di casamenti con più orti e giardini. La larghezza e croce
            de la detta città facemmo misurare, e trovammo che da la porta a la Croce, overo di
            Santo Ambruogio, ch'è da levante, infino a la porta del Prato d'Ognesanti in sul
            Mugnone, ch'è dal ponente, andando per la via diritta onde si corre il palio, hae
            braccia IIII<hi rend="sup">M</hi>CCCL; e da la porta di San Gallo in sul Mugnone, ch'è
            di verso tramontana, infino a la porta Romana di San Piero Gattolino Oltrarno, ch'è dal
            mezzogiorno, si ha braccia V<hi rend="sup">M</hi>; e da la sopradetta porta a la Croce a
            Gorgo infino a mezzo Mercato Vecchio, si ha da braccia MMCC; e dal detto mercato infino
            a la porta del Prato d'Ognesanti si ha quasi altrettanto; e da la porta di San Gallo
            infino in Mercato Vecchio hae braccia MMCC, e da la porta Romana di San Piero Gattolino
            in Mercato Vecchio si ha da braccia MMVIII<hi rend="sup">C</hi>; sicché mostra che 'l
            punto della croce e del centro del giro della cittade si ha in su la Calimala, quasi
            ov'è oggi la casa de' consoli dell'arte de la lana, ch'è tra Calimala e la piazza e
            loggia d'Orto Sammichele. La detta città di Firenze hae sopra il fiume d'Arno IIIl ponti
            di pietra: quello si chiama Rubaconte, e il ponte Vecchio, e quello di Santa Trinita, e
            quello da la Carraia, sanza quello ordinato di fare a la fronte di levante detto Reale.
            E nella detta città si hae da C chiese, tra cattedrali, e badie, e monisteri, e altre
            cappelle, dentro a le dette mura; e a l'uscita quasi d'ogni porta n'hae una chiesa, o
            monistero, o spedale. Lasceremo omai del sito de la cittade di Firenze, ch'assai n'avemo
            detto, e torneremo a nostra materia.</p>
        </div2>
        <div2 type="capitolo">
          <head>CCLVIII</head>
          <argument>
            <p rend="italic">Come gente de la Chiesa furono sconfitti da quegli di Milano.</p>
          </argument>
          <p>Nel detto anno MCCCXXIIII, a dì VIII di giugno, partendosi de la terra di Moncia in
            Lombardia messer Passerino de la Torre uscito di Milano, con VI<hi rend="sup">C</hi>
            cavalieri di quegli della Chiesa, per andare a<gap/>, da messer Marco Visconti colla
            gente di Milano fue assalito e sconfitto, e rimasonne ben CC a cavallo, tra morti e
            presi, di quegli de la Chiesa.</p>
        </div2>
        <div2 type="capitolo">
          <head>CCLIX</head>
          <argument>
            <p rend="italic">Come i Pisani feciono pace co lo 'nfante d'Araona in Sardigna.</p>
          </argument>
          <p>Nel detto anno, a dì XVIII di giugno, essendo la gente de' Pisani strettamente
            assediati in Castello di Castro in Sardigna da don Anfus figliuolo del re d'Araona, come
            adietro fa menzione, non possendo più durare, avute due sconfitte, e per difetto di
            vittuaglia, s'arrenderono, e pace feciono per lo Comune di Pisa col detto don Anfus in
            questo modo: che riconoscieno il detto re d'Araona per signore e re dell'isola di
            Sardigna, e promisogli che ciò che' Pisani singulari e il Comune avessono posessione in
            Sardigna, di tenerle da·llui e fargline omaggio, e Castello di Castro riconoscere
            da·llui, dandogline l'anno libbre MM di genovini d'omaggio, rimanendo la terra a'
            Pisani; ma ciò attenne loro poco apresso, ch'al tutto volle la signoria di Castello. E
            essendo a l'assedio il detto don Anfus di Castello di Castro, avea fatta una terra
            murata e acasata in su la riva del porto di Calleri a piè di Castello di Castro, e
            popolata di Raonesi e Catalani, a la quale puose nome Aragonetta, e chi Bonaria. E per
            tanto lasciò loro la terra di Castello però che nulla persona vi poteva entrare sanza la
            volontà di quegli de la terra di Raonetta di sul porto. E altri dissoro che come i
            Pisani erano a misagio dentro a castello, così e più erano di fuori i Catalani per
            pestilenzia d'infermità e di mortalità, e però ne prese ogni patto che ne poté avere. Ma
            con tutto il danno che 'l detto don Anfus vi sostenesse di perdita di sua gente, che per
            corruzzione d'aria vi morirono XV<hi rend="sup">M</hi> e più Catalani, egli per forza
            d'arme e con grande senno e provedenza vinse e conquise la detta isola di Sardigna sopra
            i Pisani in uno anno; onde tutti gl'Italiani si maravigliarono come ciò potea essere.
            Partissi di Sardigna il detto don Anfus a dì XVI di luglio con LVI tra galee e uscieri,
            e tornossi in Catalogna, lasciando fornite le fortezze dell'isola, per cagione
          che<gap/></p>
        </div2>
        <div2 type="capitolo">
          <head>CCLX</head>
          <argument>
            <p rend="italic">Come il legato ebbe Castello Aquaro.</p>
          </argument>
          <p>Nel detto anno, a dì VIII di luglio, Castello Aquaro del contado di Piagenza, forte e
            nobile castello, s'arrendé al legato cardinale e al Comune di Piagenza per difetto di
            vittuaglia, e non avea soccorso. Ebbene messer Manfredi di Landa, il quale il tenea,
              V<hi rend="sup">M</hi> fiorini d'oro dal legato; eravi stata l'oste de la Chiesa e del
            Comune di Piagenza più tempo all'assedio.</p>
        </div2>
        <div2 type="capitolo">
          <head>CCLXI</head>
          <argument>
            <p rend="italic">Come messer Filippo Tedici di Pistoia tolse la terra a l'abate da
              Pacciano suo zio.</p>
          </argument>
          <p>Nel detto anno, a dì XXIII di luglio, messer Filippo de' Tedici di Pistoia levò a
            romore la città di Pistoia, e tolse la signoria a l'abate da Pacciano suo zio, e fecesi
            chiamare signore per uno anno. I Fiorentini mandandovi i loro cavalieri, non gli lasciò
            entrare dentro a la terra, ma incontanente riformata la terra a sua guisa, sì rifermò
            triegua con Castruccio signore di Lucca, dandogli l'anno III<hi rend="sup">M</hi>
            fiorini d'oro di trebuto; e questa mutazione della signoria di Pistoia per molti si
            disse che fu di tacito consenso dell'abate da Pacciano, perché messer Filippo potesse
            meglio fornire i suoi conceputi tradimenti, come innanzi si farà menzione.</p>
        </div2>
        <div2 type="capitolo">
          <head>CCLXII</head>
          <argument>
            <p rend="italic">Come il re di Francia tolse per moglie la cugina.</p>
          </argument>
          <p>Nel detto anno MCCCXXIIII, a dì V di luglio, Carlo il giovane re di Francia sposò e
            tolse per moglie la figliuola che fu di messer Luis di Francia, fratello di padre, ma
            non di madre, che fu del re Filippo suo padre, e sua cugina carnale, per dispensazione
            di papa Giovanni; la qual cosa per tutti i Cristiani fu tenuta sconcia e laida cosa, e
            ancora vivendo la sua prima moglie.</p>
        </div2>
        <div2 type="capitolo">
          <head>CCLXIII</head>
          <argument>
            <p rend="italic">Come si cominciò guerra in Guascogna tra 'l re di Francia e quello
              d'Inghilterra.</p>
          </argument>
          <p>Nel detto tempo il detto Carlo re di Francia cominciò guerra in Guascogna contra il re
            d'Inghilterra, per cagione che la gente del re di Francia avendo cominciata una bastita,
            overo una nuova terra, in su i confini de la Guascogna infra le terre de la giuridizione
            del re d'Inghilterra, quegli del paese col balio del re d'Inghilterra presono la detta
            bastita, e disfeciono e guastarono, e 'l balio e gli sergenti che v'erano per lo re di
            Francia impiccarono in sul detto luogo; per la quale cosa il re di Francia isdegnato vi
            mandò messer Carlo di Valos suo zio con più di III<hi rend="sup">M</hi> cavalieri
            franceschi a fare guerra, e per bisogno di danari peggiorò la sua buona moneta d'argento
            XIIII e più per C, e fece medaglie e bianche d'argento a guisa del re Filippo suo padre,
            e fece prendere e ricomperare tutti gl'Italiani che prestavano in suo reame, e fargli
            finare per moneta.</p>
        </div2>
        <div2 type="capitolo">
          <head>CCLXIV</head>
          <argument>
            <p rend="italic">Come papa Giovanni scomunicò Lodovico di Baviera eletto re de'
            Romani.</p>
          </argument>
          <p>Nel detto anno, a dì XIII di luglio, papa Giovanni apo Vignone in Proenza diede ultima
            sentenzia contra Lodovico dogio di Baviera eletto re de' Romani, dispognendolo d'ogni
            benificio di lezione d'imperio, sì come ribello di santa Chiesa, e fautore e sostenitore
            degli eretici di Milano in Lombardia, e di mastro Gian di Gandone, e di mastro Marsilio
            di Padova, grandi maestri in natura e astrolagi, ma di certo eretici in più casi; e
            comandò che innanzi calen di ottobre prossimo fosse venuto il detto Lodovico
            personalmente dinanzi da·llui a misericordia, e a·ffare penitenzia del misfatto, o dal
            termine innanzi procederà contra lui e' suoi beni, sì come scismatico e eretico.</p>
        </div2>
        <div2 type="capitolo">
          <head>CCLXV</head>
          <argument>
            <p rend="italic">Come i Malatesti da Rimine furono sconfitti a Orbino.</p>
          </argument>
          <p>Nel detto anno, a dì XI d'agosto, essendo i signori Malatesti da Rimine posti ad oste
            ad Orbino, e fatti loro VI cavalieri a grande onore, e con loro isforzo e del Comune da
            Rimine posti ad oste ad Orbino, e pognendo una fortezza e battifolle in su uno poggetto
            chiamato Cavallino presso a Orbino, i Ghibellini de la Marca co lo sforzo del vescovo
            d'Arezzo e di que' de la Città di Castello subitamente vi cavalcarono con più di VIII<hi rend="sup">C</hi> cavalieri e popolo assai, e per forza presono la detta fortezza
            ancora non compiuta, e non si prendeano guardia, e sconfissongli e misono in rotta; e
            rimasonne di quegli da Rimine tra morti e presi più di VII<hi rend="sup">C</hi>, i più
            pedoni.</p>
        </div2>
        <div2 type="capitolo">
          <head>CCLXVI</head>
          <argument>
            <p rend="italic">Come i Ghibellini di Romagna vollono pigliare Cesena.</p>
          </argument>
          <p>Nel detto anno, a dì XVI d'agosto, i Ghibellini di Romagna, coll'aiuto di parte de la
            detta gente che levarono il battifolle ad Orbino, per tradimento entrarono in Cesena. A
            la fine, combattendo, da quegli de la terra ne furono per forza cacciati con grande
            danno di quegli che v'erano entrati.</p>
        </div2>
        <div2 type="capitolo">
          <head>CCLXVII</head>
          <argument>
            <p rend="italic">Come il re di Francia si credette essere eletto imperadore.</p>
          </argument>
          <p>Nel detto anno MCCCXXIIII, essendo il re Carlo re di Francia stato in grande speranza e
            trattato col papa e con più baroni de la Magna d'essere eletto re de' Romani per le
            dissensioni de' due eletti re d'Alamagna, e co la detta speranza parlamento avea
            ordinato a Bari sovr'Alba in Borgogna a le confini de lo 'mperio, ove dovea essere il re
            di Buemme suo cognato, e gran parte de' elettori dello 'mperio, e più altri signori e
            prelati d'Alamagna, al detto Bari andò con molta di sua baronia, e al giorno nomato del
            detto parlamento del mese di luglio, al quale parlamento nullo de' detti baroni né
            prelati vi venne, se non il dogio Lupoldro d'Osteric. Per la qual cosa il re si tornò in
            Francia molto aontato, e con poco onore de la detta impresa, veggendo la difalta che gli
            aveano fatta i baroni de la Magna.</p>
        </div2>
        <div2 type="capitolo">
          <head>CCLXVIII</head>
          <argument>
            <p rend="italic">Come messer Carlo di Valos acquistò parte di Guascogna.</p>
          </argument>
          <p>Nel detto anno, del mese d'agosto e di settembre, messer Carlo di Valos, ch'era ito
            coll'oste del re di Francia in Guascogna, più terre de la Guascogna di sotto ebbe a'
            suoi comandamenti, e la città di Regola ebbe a patti, e fece triegua co la gente del re
            d'Inghilterra sotto trattato d'accordo, e tornossi in Francia del mese d'ottobre.</p>
        </div2>
        <div2 type="capitolo">
          <head>CCLXIX</head>
          <argument>
            <p rend="italic">Come i Pistolesi feciono triegua con Castruccio contra volere de'
              Fiorentini.</p>
          </argument>
          <p>Nel detto anno, a dì XXXI d'agosto, Castruccio signore di Lucca venne con suo isforzo
            di cavalieri e pedoni nel piano di Pistoia presso a la città, e poi si puose a campo a
            piè de le montagne, e cominciò a fare riporre il castello di Brandelli, e puosegli nome
            Bello Isguardo, perché del luogo si vede non solamente Pistoia, ma Firenze e tutto il
            piano di Firenze. I Pistolesi mandarono per soccorso a' Fiorentini, i quali vi
            cavalcarono, popolo e cavalieri; e essendo a Prato, mandando innanzi di loro gente per
            entrare in Pistoia. Messer Filippo, che n'era signore, non si fidò che nullo Fiorentino
            entrasse nella terra, ma voleva che andassono di fuori contro a Castruccio. Per la qual
            cosa i Fiorentini isdegnati si tornarono in Firenze sanza andare più innanzi; e'
            Pistolesi rifermarono la triegua con Castruccio a la sua volontà, e con loro vergogna e
            crescimento di tributo. Per lo detto isdegno i Fiorentini cercarono uno trattato co
            l'abate da Pacciano e con uno loro conastabole guascone ch'era in Pistoia a la guardia
            della terra, e dovea dare a' Fiorentini una delle porte; ma tutto ciò era inganno e
            tradimento. I Fiorentini, a dì XXII di settembre, di notte vi feciono cavalcare di loro
            soldati, e come furono a le porte di Pistoia, il detto conastabole avendo rivelato il
            trattato al signore di Pistoia, la terra fue in arme, e fu preso il detto abate dal
            nipote; e ambasciadori che v'avea del Comune di Firenze, e tutti i Fiorentini che dentro
            v'erano, furono a gran periglio. Riposossi il romore, e que' ch'aveano cavalcato si
            tornarono a Firenze molto scornati.</p>
        </div2>
        <div2 type="capitolo">
          <head>CCLXX</head>
          <argument>
            <p rend="italic">Come il signore di Milano riprese Moncia.</p>
          </argument>
          <p>Nel detto anno e mese di settembre Galeasso Visconti signore di Milano con sua gente
            andò ad oste sopra la terra di Moncia, la quale si tenea per la Chiesa, ed eravi dentro
            per capitano messer Vergiù di Landa con CCC cavalieri e M pedoni, strignendo la detta
            terra per modo che sanza grande scorta e periglio non si potea fornire. A la fine per
            difalta di vivanda s'arendéo a quegli di Milano a patti, se non avessono soccorso dal
            legato cardinale infra X dì. Il quale cardinale non avendo forza di fargli soccorrere,
            si renderono, salve le persone e l'avere: a dì X di dicembre nel detto anno, con gran
            vergogna della Chiesa e del detto legato, lasciarono Moncia a que' di Milano.</p>
        </div2>
        <div2 type="capitolo">
          <head>CCLXXI</head>
          <argument>
            <p rend="italic">Come si mutò stato di reggimento in Firenze.</p>
          </argument>
          <p>Nel detto anno MCCCXXIIII, del mese di settembre, certi caporali grandi e popolani che
            reggeano la città di Firenze (parea che tra·lloro medesimi avea certi di quegli che nel
            reggimento volessono più che parte, ciò erano detti Serraglini, ch'erano i Bordoni, e
            altri loro seguaci) vennono in divisione; e la maggiore parte di loro che si teneano
            migliori popolani, acostandosi con quegli che non aveano retto per adietro né essuti di
            loro setta, che n'avea alquanti tra priori; e i loro XII consiglieri, che allora erano a
            la signoria della città, copertamente e con ordine fatta feciono pendere balìa a' detti
            priori e' dodici consiglieri, a correggere e a riformare a·lloro volontà la lezione de'
            priorati fatti l'anno dinanzi, e quelle lezioni trovando assai bene fatte, no·lle
            mutarono, ma arrosono gente nuova per VI priorati, e mischiarsi insieme con gli altri, e
            mettendovi dell'altra setta che non avea retto, sotto colore di raccomunare la città, e
            dare parte a' buoni uomini. E conseguendo il detto processo, il seguente priorato, del
            mese di novembre seguente, feciono lezione per XLII mesi di tutti gli ufici che doveano
            venire, sì de' gonfalonieri de le compagnie, e simigliante de' dodici consiglieri
            segreti de' priori, e de' condottieri de le masnade di soldati, a trargli a le lezioni,
            come venieno, di sei in sei mesi, e mischiarono assai presso ch'ebbene di ciascuna
            setta, e misorgli in bossoli. E simigliante corressono le lezioni de le capitudini
            dell'arti, pognamo non facessono di loro più ch'una elezione. E così si rinovellò nuovo
            stato in Firenze, sanza niuna novità o pericolo di città, mischiatamente della setta
            ch'avea retta la città dal tempo del conte a Battifolle infino allora, e di quella gente
            che non avea retto, rimagnendo quegli ch'aveano retto in assai buona parte de la
            signoria. Avemo di questa mutazione fatta menzione per assempro a quegli che sono a
            venire, e perché nullo viva in isperanza che le cose comuni e signorie, spezialmente in
            Firenze, abbiano fermo stato, ma sempre siamo in mutazioni; ché faccendo ragione, la
            detta setta che si criò al tempo del detto conte a Battifolle, non compié di durare VIII
            anni interi, vincendo ancora de le loro opere assai il meglio.</p>
        </div2>
        <div2 type="capitolo">
          <head>CCLXXII</head>
          <argument>
            <p rend="italic">Come ii Comune di Firenze acquistòe il castello di Lanciolina.</p>
          </argument>
          <p>Nel detto anno, in calen d'ottobre, s'arendé al Comune di Firenze il castello di
            Lanciolina in Valdarno per cagione che guerreggiando il contado di Valdarno Aghinolfo
            figliuolo di Bettino Grosso degli Ubertini, con sua masnada che dimorava in Lanciolina
            fue sconfitto e preso da quegli di Castello Franco e di loro; e per riavere il detto
            Aghinolfo renderono il detto castello, e donarne ogni ragione al Comune di Firenze, il
            quale avea avuto per retaggio de la madre dal conte Allessandro da Romena suo zio.</p>
        </div2>
        <div2 type="capitolo">
          <head>CCLXXIII</head>
          <argument>
            <p rend="italic">Come in Mugello si fece una terra.</p>
          </argument>
          <p>Nel detto anno e mese d'ottobre si cominciò per lo Comune di Firenze a fare una terra
            nuova in Mugello presso ove fu Ampinana e le terre che s'erano racquistate per lo detto
            Comune da' Conti, e puosesi nome Vico.</p>
        </div2>
        <div2 type="capitolo">
          <head>CCLXXIV</head>
          <argument>
            <p rend="italic">Dell'appello che l'eletto di Baviera fece contro al papa.</p>
          </argument>
          <p>Nel detto anno, del mese d'ottobre, Lodovico di Baviera eletto re de' Romani, per
            cagione del processo e scomunica e privazione che papa Giovanni avea fatta contro
            a·llui, sì fece in Alamagna uno grande parlamento, nel quale si discusò del processo che
            'l papa avea fatto contra lui, come gli facea torto, e appellò a le dette sentenzie al
            concilio generale a Roma, opponendo contra il detto papa XXXVI capitoli, come non era
            degno papa; e 'l detto appello mandò del mese di novembre a la corte a Vignone; onde il
            detto papa e tutta la Chiesa ebbe grande turbazione.</p>
        </div2>
        <div2 type="capitolo">
          <head>CCLXXV</head>
          <argument>
            <p rend="italic">Come i marchesi da Esti tolsono Argenta a la Chiesa.</p>
          </argument>
          <p>Nel detto anno, a dì XXXI d'ottobre, i marchesi da Esti, che teneano Ferrara, tolsono
            per tradimento la terra d'Argenta in Romagna a la Chiesa di Roma, sanza fare danno o
            micidio niuno ne la terra.</p>
        </div2>
        <div2 type="capitolo">
          <head>CCLXXVI</head>
          <argument>
            <p rend="italic">De la venuta de' cavalieri franceschi in Firenze.</p>
          </argument>
          <p>Nel detto anno MCCCXXIIII, a dì XX di novembre, giunsono in Firenze V<hi rend="sup">C</hi> cavalieri franceschi, i quali il Comune di Firenze avea fatti soldare in
            Francia, e furono molto bella gente e nobili, tutti gentili uomini, intra' quali avea
            più di LX cavalieri di corredo. I capitani e conostaboli furono il siri di Basentino, il
            siri di Ciavigni, il siri d'Ipria, il siri di Giaconte, messer Miles d'Alzurro, messer
            Guiglielmo di Noren messer Gian di Curri, messer Uttaso d'Ombrieres, Raolino Lanieri,
            messer Prezzivalle di<gap/>, Rinaldo di Fontana, Raolino di Rocciaforte, e vennono per
            Lombardia armati e con bandiere levate. E messer Passerino signore di Mantova, che tenea
            la città di Modona per parte d'imperio, a richesta de' Fiorentini e Bolognesi largì il
            passo per lo contado di Modona presso a la città, pagando certa gabella per cavallo; con
            tutto che per forza d'arme fossono passati, sì erano ridottati.</p>
        </div2>
        <div2 type="capitolo">
          <head>CCLXXVII</head>
          <argument>
            <p rend="italic">Come il legato cardinale credette avere la città di Lodi, e furono
              sconfitti.</p>
          </argument>
          <p>Nel detto anno, a dì VIII di dicembre, sentendo il legato cardinale che la terra di
            Moncia non si potea tenere, cercò trattato con certi de la città di Lodi che gli
            dovessono tradire la terra, e doveanne avere VIII<hi rend="sup">M</hi> fiorini d'oro:
            fece cavalcare da Piagenza cavalieri e gente a piè assai, e fu per gli traditori rotto
            del muro de la terra, e entrarono dentro parte de la gente della Chiesa. Sentiti da
            quegli de la città, per forza gli ruppono e sconfissono con grande danno di quegli che
            v'erano entrati, e vergogna de la Chiesa.</p>
        </div2>
        <div2 type="capitolo">
          <head>CCLXXVIII</head>
          <argument>
            <p rend="italic">Come ii papa scomunicò chi facesse contrafare i fiorini d'oro.</p>
          </argument>
          <p>Nel detto anno e mese di dicembre papa Giovanni fece grandi processi e scomunica contra
            chiunque facesse battere o battesse fiorini d'oro contrafatti e falsi a la forma di que'
            di Firenze, però che per molti signori erano fatti falsificare, com'era il marchese di
            Monferrato e Spinoli di Genova. Ma il papa per sue scomuniche corresse altrui, ma in
            questa parte non corresse sé medesimo, ché fece fare i fiorini a la lega e conio di
            quegli di Firenze, e non v'avea altra differenza, se non che dal lato de la 'mpronta di
            santo Giovanni diceano le lettere: «papa Giovanni», e per intrasegna, di costa al santo
            Giovanni una mitra papale, e dal lato del giglio diceano le lettere: «<foreign lang="lat">sancto Petro et Pauli</foreign>».</p>
        </div2>
        <div2 type="capitolo">
          <head>CCLXXIX</head>
          <argument>
            <p rend="italic">Come Carmignano si rendé al Comune di Firenze.</p>
          </argument>
          <p>Nel detto anno, a dì XIII di gennaio, i terrazzani del castello di Carmignano,
            conoscendo che messer Filippo Tedici che tenea Pistoia tirannescamente e a progiudicio
            di parte guelfa, si renderono di loro buona volontade a perpetuo al Comune di Firenze il
            castello e la rocca e la corte, sì come distrettuali e contadini di Firenze: e furono
            fatti franchi VII anni, e che a·lloro guisa chiamassono loro podestà di Firenze che
            fosse popolano ne' detti VII anni.</p>
        </div2>
        <div2 type="capitolo">
          <head>CCLXXX</head>
          <argument>
            <p rend="italic">Come il re Ruberto volle essere morto i·Napoli.</p>
          </argument>
          <p>Nel detto anno, del mese di gennaio, sentendo il re Federigo che tenea Cicilia che 'l
            re Ruberto e 'l duca suo figliuolo faceano a Napoli grande apparecchiamento per fare
            armata per andare in Cicilia, ordinò con assessini catalani e toscani che in Napoli
            dovessono uccidere il re Ruberto e 'l duca, e mettere fuoco a la Terzana ov'era il
            navilio; il quale tradimento scoperto, gli assessini presi e giudicati ad aspra
          morte.</p>
        </div2>
        <div2 type="capitolo">
          <head>CCLXXXI</head>
          <argument>
            <p rend="italic">Come il prenze de la Morea passò in Romania.</p>
          </argument>
          <p>Nel detto anno MCCCXXIIII, del mese di gennaio, messer Gianni fratello del re Ruberto,
            prenze de la Morea, si partì da Brandizio, con XXV galee armate e altri legni per andare
            in Romania a racquistare il principato de la Morea; e arrivando a l'isola di Cefalonia e
            del Giacinto, trovò che 'l conte di Cefalonia era stato morto per uno suo fratello, e
            avea rubellata l'isola. Il prenze per forza d'arme combatté co' ribelli, e sconfissegli
            e preseli, e le dette isole recò a sua signoria, disertando i detti ribelli; e poi passò
            a Chiarenza, e fuvi ricevuto come signore a grande onore.</p>
        </div2>
        <div2 type="capitolo">
          <head>CCLXXXII</head>
          <argument>
            <p rend="italic">Come quegli della terra di Bruggia si rubellarono al conte di
            Fiandra.</p>
          </argument>
          <p>Nel detto anno, del mese di gennaio, quegli de la terra di Bruggia in Fiandra con
            quegli del Franco d'intorno, per cagione de le sette ch'avea il popolo minuto co' grandi
            borgesi, si rubellarono al conte Luis di Fiandra; per la qual cosa tutti i mercatanti si
            partirono di Bruggia, e que' di Bruggia faccendo guerra assediarono ne la terra
            d'Andiborgo la gente del conte, e per buono tempo molestando il paese. A la fine quegli
            di Guanto e d'Ipro feciono accordo tra quegli di Bruggia e 'l conte per moneta, a grande
            vergogna del conte e de' nobili.</p>
        </div2>
        <div2 type="capitolo">
          <head>CCLXXXIII</head>
          <argument>
            <p rend="italic">Come in Firenze ebbe mutazione per cagione de le sette.</p>
          </argument>
          <p>Nel detto anno, del mese di gennaio, essendo per setta accusato Bernardo Bordoni e
            altri suoi compagni a l'esecutore della giustizia ch'avessono fatta baratteria a
            l'oficio della condotta di soldati, i suoi compagni comparirono e scusarsi; ma il detto
            Bernardo essendo a Carmignano per ambasciadore del Comune, il detto esecutore volendolo
            condannare, e parte dell'uficio de' priori il contastavano che l'aveano mandato in
            pruova a Carmignano, e Chele Bordoni suo fratello col favore e famiglia de' priori
            compari a la condannagione, protestando a l'esecutore; zuffa e romore si cominciò tra la
            famiglia de' priori e quella de l'esecutore, onde tutta la città quasi romì. A la fine
            l'esecutore il condannò in libbre MM, e che non avesse mai uficio; e forse non sanza
            giusta cagione. E prese il detto Chele e più altri loro seguaci, e condannogli
            grossamente, e mandogli a' confini a torto, sanza altra ragione, con tutto ne fossono
            degni; non per questa cagione, ma per la loro soperchia arroganza, ch'erano i più
            prosuntuosi popolani di Firenze, e aveano guidata la terra assai tempo. Ma per abbattere
            loro e la loro setta, ch'erano chiamati Serraglini, fu loro fatto più che per giustizia.
            E per cagione di ciò uno che allora era de' priori loro amico e vicino, che gli aveva
            favorati, uscito del priorato, fu condannato da l'esecutore per contumacia sotto
            inquisizione di baratteria in libbre MV<hi rend="sup">C</hi> a torto e sanza ragione, in
            abassamento e disinore dell'uficio del priorato. E tutto fu per cagione de le sette,
            però che 'l detto esecutore favoreggiava coloro ch'erano tornati in istato in Comune.
            Per la qual cosa l'uficio del detto esecutore, ch'avea nome Pietro Landolfo da Roma,
            montò in tanta audacia e tracotanza, che l'uficio de' priori avea per niente; e tanto
            crebbe, ch'avrebbe guasta la città a modo d'uno bargello; e già l'avea follemente
            cominciata, se non che poi raveduti i buoni popolani che guidavano la città che l'opera
            andava male, vi misono freno, e feciono dicreto che' priori potessono privare
            dell'uficio, podestà, e capitano, e esecutore, che non si portassono bene; per la qual
            cosa il detto esecutore si ritenne del suo folle intendimento. Di ciò avemo fatta
            menzione non tanto per lo piccolo fatto de' Bordoni, quanto per la mutazione che ne
            seguì, e per le sette di Firenze, e per assempro per l'avenire; però che per la cagione
            di questa novità al tutto fue atterrata quella setta de' Serraglini, e non fu piccola
            mutazione tra' popolani di Firenze.</p>
        </div2>
        <div2 type="capitolo">
          <head>CCLXXXIV</head>
          <argument>
            <p rend="italic">Di mutazione mossa nella città di Siena.</p>
          </argument>
          <p>Nel detto anno MCCCXXIIII, a dì XVIII di febbraio, in Siena risurse la congiura de'
            giudici e de' beccari e altri popolani contra l'uficio de' nove che governavano la
            città, per rivolgere lo stato de la terra; la quale giura scoperta, ne furono presi
            alquanti e dicapitati, e molti condannati e fatti ribelli.</p>
        </div2>
        <div2 type="capitolo">
          <head>CCLXXXV</head>
          <argument>
            <p rend="italic">Come Castruccio prese la Sambuca, e' Pistolesi s'accordarono co'
              Fiorentini.</p>
          </argument>
          <p>Nel detto anno, a dì XXV di febbraio, Castruccio signore di Lucca cavalcò la montagna
            di Pistoia, e più tenute prese; e poi andando al castello de la Sambuca, gli si rendéo,
            lo quale era fortissimo castello. Ma per gli più si disse che fu opera simulata per lo
            signore di Pistoia, per quello che ne seguì apresso. Rotta la detta triegua per
            Castruccio a' Pistolesi, mandarono a Firenze, e feciono accordo co' Fiorentini, e
            promisono d'essere a la guerra co' Fiorentini contra Castruccio, rimanendo messer
            Filippo Tedici signore in Pistoia con più altri patti, promettendo i Fiorentini di
            rendere loro Carmignano, e di fare che 'l papa promoverebbe il vescovo di Pistoia in
            altro benificio, ch'era contrario di messere Filippo; e vollono a la guardia di Pistoia
            C cavalieri soldati di quegli di Firenze con capitano, cui quegli di Pistoia seppono
            eleggere. E tutto ciò che seppono domandare a' Fiorentini ebbono, salvo che domandava
            moneta il detto messer Filippo, e era opera simulata; però che grossamente gli fu
            proferta per gli Fiorentini, lasciando la signoria, e no·lla vollono e' poi dare. I
            soldati de' Fiorentini entrarono in Pistoia il dì di Risoresso, a dì VII d'aprile, onde
            i Fiorentini tenendosi poi al sicuro di Pistoia, si trovarono ingannati, però che tutto
            fu opera di tradimento del detto messer Filippo Tedici, come innanzi farà menzione.</p>
        </div2>
        <div2 type="capitolo">
          <head>CCLXXXVI</head>
          <argument>
            <p rend="italic">Come la taglia de' cavalieri ch'erano a Castello cavalcarono sopra gli
              Aretini.</p>
          </argument>
          <p>Nel detto anno, a dì XXVIII di febbraio, il capitano de la taglia ch'era sopra la Città
            di Castello, il qual era messer Ferrante de' Malatesti d'Arimino, con tutta sua gente
            cavalcò sopra Castiglione Aretino, che per tradimento gli si dovea rendere; il quale
            tradimento scoperto, e perduta la speranza, levarono gran preda, e feciono gran danno e
            arsione intorno, e per lo contado di Cortona, perché i Cortonesi erano scesi contra
            loro.</p>
        </div2>
        <div2 type="capitolo">
          <head>CCLXXXVII</head>
          <argument>
            <p rend="italic">Come si trassono de' grandi certe schiatte di Firenze.</p>
          </argument>
          <p>Nel detto anno, a l'entrare di quaresima, si feciono in Firenze albitri sopra gli
            ordini, e statuti correggere e fare di nuovo. Intra l'altre cose che feciono si trassono
            del numero de' grandi e potenti X casati menimi e 'mpotenti di Firenze, e XXV schiatte
            de' nobili di contado, e recargli a popolo. Per certi fu lodato; ma per molti biasimato,
            però che delle schiatte di popolani possenti e oltraggiosi erano degni di mettere tra'
            grandi per bene di popolo.</p>
        </div2>
        <div2 type="capitolo">
          <head>CCLXXXVIII</head>
          <argument>
            <p rend="italic">Come Azzo Visconti di Milano prese il borgo San Donnino.</p>
          </argument>
          <p>Nel detto anno, a dì XV di marzo, essendo i Parmigiani e' Piagentini ad assedio ad uno
            castello che si chiamava Castiglione, s'arrendéo loro a patti. E in quello stante Azzo
            figliuolo di Galeasso signore di Milano passò il fiume di Po con MD cavalieri per
            soccorrere il detto castello, ma non venne a tempo; ma in quello trattò d'avere il borgo
            a San Donnino, quale a dì XVIII di marzo gli s'arendéo, e iv'entro si dimorò co la
            maggiore parte di sua gente, faccendo grande guerra a' Piagentini, e a la gente de la
            Chiesa, e a' Parmigiani.</p>
        </div2>
        <div2 type="capitolo">
          <head>CCLXXXIX</head>
          <argument>
            <p rend="italic">Come Castruccio volle fare uccidere il conte Nieri di Pisa.</p>
          </argument>
          <p>Nel detto anno MCCCXXIIII, dì XX di marzo, Castruccio signore di Lucca mandò suoi
            assessini in Pisa per fare uccidere il conte Nieri e più altri maggiorenti che reggeano
            la città, perché non si voleano tenere a sua lega; i quali presi, furono distrutti: onde
            crebbe maggiormente la mala volontà da·llui a quegli che reggeano Pisa.</p>
        </div2>
        <div2 type="capitolo">
          <head>CCXC</head>
          <argument>
            <p rend="italic">Come nuova moneta picciola si fece in Firenze.</p>
          </argument>
          <p>Nell'anno MCCCXXV, in calen di aprile, si fece in Firenze nuova moneta picciola de la
            lega e peso dell'altra, mutando il conio con san Giovanni più lungo, e 'l giglio mezzo a
            la francesca, sanza fioretti, però che l'altra era molto falsificata. Ma molti
            indovinarono che non dovea bene avenire a la città, avendo levati i fioretti dentro a'
            gigli, come sempre erano stati.</p>
        </div2>
        <div2 type="capitolo">
          <head>CCXCI</head>
          <argument>
            <p rend="italic">Di miracolosa neve che venne in Toscana.</p>
          </argument>
          <p>Nel detto anno, a dì XI d'aprile, in tutta Toscana cadde una grande neve molto piena, e
            durò per più di quattro ore; non si prese nella città, ma di fuori per tutto; e
            credettesi ch'avesse guaste tutte le frutta e tutte le vigne, e non fece quasi danno
            niuno.</p>
        </div2>
        <div2 type="capitolo">
          <head>CCXCII</head>
          <argument>
            <p rend="italic">Come Castruccio ordinò tradimento in Firenze.</p>
          </argument>
          <p>Nel detto anno MCCCXXV, del mese d'aprile, Castruccio signore di Lucca, sentendo che'
            Fiorentini s'apparecchiavano di fargli guerra, fece cercare tradimento in Firenze, e in
            Pistoia, e in Prato per rompere l'ordine de' Fiorentini. In Firenze per uno suo
            famigliare, ch'era congiunto di Tommaso di Lippaccio di messer Lambertuccio Frescobaldi,
            il quale Tommaso cercò di corrompere le masnade francesche con uno messer Cristiano
            monaco, il quale il papa avea dato a' Franceschi per loro penitenziere, e ch'egli
            assolvesse colpa e pena. Questi con uno cavaliere de la bandiera di messer Guiglielmo di
            Nore seguirono il trattato; e prometteano il detto messer Guiglielmo e messer Miles
            d'Alzurro conastaboli, e degli altri, tornare da Castruccio. Il quale trattato si
            scoperse: e ancora che 'l detto Tommaso dovea rubellare al Comune di Firenze Capraia e
            Montelupo. Furono presi il detto monaco e 'l detto cavaliere: Tommaso si fuggì. E
            ritrovato il tradimento, al detto cavaliere fu tagliato il capo, e 'l detto monaco in
            perpetuale carcere, e Tommaso condannato come traditore, e disfatti i ben'suoi; e messer
            Guiglielmo di Nore si scusò ch'era malato, e disse che non sentì il trattato, ma
            veramente ne fue colpevole, come innanzi si scoprì. Il trattato di Prato era per messer
            Vita Pugliesi cavaliere della terra. Scopersesi, e furonne dicapitati, ed elli e' suoi
            cacciarono di Prato. A quello di Pistoia diede compimento, come innanzi farà
          menzione.</p>
        </div2>
        <div2 type="capitolo">
          <head>CCXCIII</head>
          <argument>
            <p rend="italic">Come alcuno accordo fu tra gli eletti de la Magna.</p>
          </argument>
          <p>Nel detto anno e mese d'aprile il dogio di Baviera eletto re de' Romani trattato fece
            di pace con Federigo dogio d'Osterlicche simigliante eletto, il quale avea in sua
            pregione, e co' suoi fratelli sotto certi patti, faccendogli rinunziare a la sua lezione
            dello 'mperio, salvo che 'l duca Lupoldro suo fratello non volle aconsentire al detto
            accordo, ma s'alegò colla Chiesa e col re di Francia, e facea gran guerra al detto
            eletto di Baviera; e però non si compié allora il detto trattato, ma poi per certo modo,
            come diremo innanzi nel<gap/> capitolo.</p>
        </div2>
        <div2 type="capitolo">
          <head>CCXCIV</head>
          <argument>
            <p rend="italic">Come Castruccio signore di Lucca ebbe la città di Pistoia.</p>
          </argument>
          <p>Nel detto anno, domenica mattina anzi il giorno, dì V di maggio MCCCXXV, messer Filippo
            de' Tedici che tenea Pistoia diede compimento al suo tradimento, che mise in Pistoia
            Castruccio signore di Lucca con tutta sua gente, e corse la terra; e' soldati che
            v'erano a la guardia per gli Fiorentini, e altri Guelfi della terra che si levarono a la
            difensione de la terra, furono presi e morti, e tolto loro l'arme e' cavalli. Sentendosi
            la novella in Firenze, non però al certo, ch'al tutto fosse perduta la terra, faccendosi
            per lo Comune e popolo una grande festa, che la mattina aveano fatto cavaliere uno
            Pietro Landolfi da Roma esecutore degli ordini della giustizia del popolo, e Urlimbacca
            conastabole tedesco, per loro meriti, e essendo i priori co' detti cavalieri novelli e
            tutte signorie, e buona parte de la migliore gente di Firenze, a tavola a mangiare nella
            chiesa di San Piero Scheraggio, ove si faceva la corte, s'abbatterono le tavole, e ogni
            gente fu a l'arme, e cavalcossi infino a Prato, credendo che parte de la terra si
            tenesse, per aiutarla ricoverare. Sentendo il vero, come al tutto per lo detto
            tradimento era perduta, si tornarono in Firenze con gran dolore e tema. Di questo
            tradimento ebbe il detto messer Filippo da Castruccio X<hi rend="sup">M</hi> fiorini
            d'oro, e la figliuola del detto Castruccio per moglie; e incontanente Castruccio vi fece
            cominciare a murare uno grande castello dentro a la città da la porta Lucchese in sul
            prato di Pistoia. E intanto di questa perdita di Pistoia s'ebbono a riprendere i
            Fiorentini, che più volte avrebbono avuta la signoria de la terra dal detto messer
            Filippo, dandogli la detta somma di moneta, o meno; ma per certi trattatori fiorentini,
            o volendolo ingannare, o della detta moneta per loro propietà guadagnare, non si compié
            il trattato; ma trattando più volte cercarono via, e feciono fare cavalcate infino a
            Pistoia per torre la terra, onde il detto messer Filippo con disperato tradimento si
            condusse a darla a Castruccio; la qual cosa fu cominciamento di molti mali e pericoli
            che ne seguirono a' Fiorentini e a parte guelfa in Toscana. E il dì medesimo apparve in
            aria due cerchietti congiunti così: <num>ì</num>, di due colori, quasi a modo d'arco,
            apparenti molto, e duraro assai; onde si disse per molti che non era sanza grande
            significazione di future novitadi.</p>
        </div2>
        <div2 type="capitolo">
          <head>CCXCV</head>
          <argument>
            <p rend="italic">Come messer Ramondo di Cardona venne in Firenze per capitano di
            guerra.</p>
          </argument>
          <p>Nel detto anno, il seguente dì che si perdé Pistoia, dì VI di maggio, in su la terza
            giunse in Firenze subitamente messer Ramondo di Cardona eletto capitano di guerra per
            gli Fiorentini, che venia da corte per mare per la via da Talamone, onde i Fiorentini si
            riconfortarono molto; e il dì medesimo in sul vespro giurò l'uficio in su la piazza di
            San Giovanni, con grande trionfo e parlamento. E incontanente i Fiorentini cavalcarono e
            puosono assedio al castello d'Artimino, ch'era de' Pistolesi, e di poco tempo rimurato e
            afforzato per gli Pistolesi.</p>
        </div2>
        <div2 type="capitolo">
          <head>CCXCVI</head>
          <argument>
            <p rend="italic">Come il duca di Calavra con grande armata andò sopra la Cicilia.</p>
          </argument>
          <p>Nel detto anno, a dì VIII di maggio MCCCXXV, Carlo duca di Calavra e figliuolo
            primogenito del re Ruberto, apparecchiata una grande armata di CXX galee e uscieri, e
            legni di carico in grande quantità, con MMD cavalieri e popolo grandissimo, si partì di
            Napoli per andare in Cicilia; ma per contrario tempo dimorò a l'isola d'Ischia infino a
            XXII dì di maggio; poi fatta vela arrivò a Palermo il dì de la Pentecosta, dì XXVI di
            maggio, e puose assedio a la detta città di Palermo, e dièvi più battaglie di dì e di
            notte, e faccendo minare de le mura, ma niente v'aquistò altro che di guastarla intorno,
            e dimoròvi a l'assedio infino a dì XVIII di giugno. Poi partita l'oste, al terzo dì
            rovinarono delle mura di Palermo più di CCC braccia da la parte ov'era stata l'oste.
            Nota a che pericolosa fortuna furono i Palermitani, e come fu corta la felicità del
            duca. E partito il duca, fece la via per terra da Coriglione con sua oste, e 'l navilio
            per mare, guastando Trapali e tutto il paese d'intorno, e tutta Valle di Mazzara, e poi
            Seragosa e Cattania, e poi a dì VII d'agosto si puose a Messina da la contrada detta
            Taurnabianca, infino presso a la città a II miglia, guastando tutto sanza riparo o
            contasto nullo. E a dì XX d'agosto si partì dell'isola sano e salvo con tutta sua oste e
            navilio, e arrivò in Calavra; e a dì<gap/> di<gap/> tornò in Napoli.</p>
        </div2>
        <div2 type="capitolo">
          <head>CCXCVII</head>
          <argument>
            <p rend="italic">Di segno ch'apparve in aria.</p>
          </argument>
          <p>Nel detto anno, dì XXI di maggio, dopo il suono de le tre venne uno grandissimo
            tremuoto in Firenze, ma durò poco, e la sera vegnente, XXII di maggio, uno grandissimo
            raggio di vapore di fuoco si vide volare sopra la città, e chi sentì e vide i detti
            segni dubitò di futuro pericolo e novità.</p>
        </div2>
        <div2 type="capitolo">
          <head>CCXCVIII</head>
          <argument>
            <p rend="italic">Come i Fiorentini ebbono il castello d'Artimino.</p>
          </argument>
          <p>Nel detto anno, dì XXII di maggio, s'arrendé il castello d'Artimino a l'oste de'
            Fiorentini, salve le persone, vegnendo quegli che v'erano dentro presi a Firenze, che
            furono CCVII tra terrazzani e Pistolesi: ma poi furono lasciati, e fecionsi abattere le
            mura e le fortezze, e recossene la campana del Comune d'Artimino.</p>
        </div2>
        <div2 type="capitolo">
          <head>CCXCIX</head>
          <argument>
            <p rend="italic">Come la gente del marchese de la Marca fu sconfitta a Osimo.</p>
          </argument>
          <p>Nel detto anno MCCCXXV, a dì XXX maggio, essendo l'oste del marchese de la Marca
            intorno di V<hi rend="sup">C</hi> cavalieri e popolo grande d'intorno e guastando la
            città d'Osimo, quegli di Fermo e di Fabbriano venuti chiusamente la notte dinanzi in
            Osimo, e l'oste de la Chiesa essendo sparti al guasto, assaliti da quegli d'Osimo,
            furono sconfitti; onde vi rimasono di quegli della Chiesa più di CC a cavallo, e più di
            M a piè tra morti e presi.</p>
        </div2>
        <div2 type="capitolo">
          <head>CCC</head>
          <argument>
            <p rend="italic">L'apparecchiamento dell'oste de' Fiorentini.</p>
          </argument>
          <p>Nel detto anno, a dì VIII di giugno, i Fiorentini ordinaro di fare oste sopra Pistoia e
            contra Castruccio signore di Lucca: diedono loro insegne d'oste, e puosolle a San Piero
            a Monticelli. Castruccio sentendo ciò, non istando ozioso, a dì XI di giugno uscì di
            Pistoia, e venne in sul castellare del Montale, e quello con istudio fece riporre e
            afforzare. I Fiorentini sentendo ciò, mercolidì mattina, a dì XII di giugno, feciono
            cavalcare messer Ramondo di Cardona capitano di guerra con tutti i soldati a Prato, e il
            giuovidì vegnente cavalcarono tutte le cavallate di Firenze, e ogni gente, popolo e
            cavalieri, e sonando le campane del Comune: intra l'altre sonava una campana che fu già
            del castello del Montale recata per gli Fiorentini quando l'aquistarono; cominciando a
            sonare si ruppe, onde per molti si dubitò di segno di mala fortuna. Ma perché cresce
            materia di grandi cose da' Fiorentini a Castruccio, lasceremo ogn'altra ricordanza
            d'altre novità di diversi paesi infino che sia tempo e luogo, per seguire ordinatamente
            quelle de' Fiorentini. E prima faremo menzione dell'ordine dell'oste, che mai per lo
            Comune di Firenze per sé propio no·lla fece maggiore, sanza aiuto d'amistà; che della
            città v'andarono IIII<hi rend="sup">C</hi> cavalieri di cavallate de' migliori della
            città, grandi e popolani, che co·lloro compagni furono più di V<hi rend="sup">C</hi>
            uomini a cavallo d'arme ben montati, che più di C erano a grandissimi destrieri. Soldati
            avea, e vi furono XV<hi rend="sup">C</hi> che bene VI<hi rend="sup">C</hi> erano
            Franceschi, con più grandi signori e gentili uomini, e CC Tedeschi molto buona gente e
            isprovata, e CCXXX n'avea messer Ramondo di Cardona capitano dell'oste tra·llui e 'l suo
            maliscalco, ch'avea nome messer Bornio di Borgogna, che i cento erano Borgognoni e gli
            altri Catalani. E oltre a' detti soldati n'avea da CCCCL tra Franceschi, e Guasconi, e
            Fiamminghi, e Provenzali, e Italiani, iscelti di tutte le masnade vecchie, pochi per
            bandiera. Gente a piè furono tra contadini e cittadini più di XV<hi rend="sup">M</hi>
            bene armati; ed ebbono i Fiorentini in loro oste VIII<hi rend="sup">C</hi> e più
            trabacche e padiglioni e tende di panno lino; e andavano con una campana in sul carro,
            al suono de la quale si mutava l'oste e s'armava; e non era nullo dì, che non costasse
            a' Fiorentini III<hi rend="sup">M</hi> fiorini d'oro e più. E aveva nella detta oste,
            tra cittadini e signori forestieri, più di CCC grandissimi destrieri di valuta da CL
            fiorini d'oro in su, tutti a briglie, e tra ogni cavallo, ronzino e somieri, più di
              VI<hi rend="sup">M</hi>, sanza quegli dell'amistadi che vennono poi.</p>
        </div2>
        <div2 type="capitolo">
          <head>CCCI</head>
          <argument>
            <p rend="italic">Come l'oste de' Fiorentini andò a Pistoia, e come presono il passo
              della Guisciana.</p>
          </argument>
          <p>Nel detto anno MCCCXXV, lunidì, dì XVII di giugno, così nobile oste e così fornita,
            agiuntivi CC cavalieri di Siena, si partirono di Prato, e puosonsi ad Agliana a campo in
            su quello di Pistoia, guastandogli intorno da le più parti, abattendo molte fortezze e
            con gran prede, e mutandosi per sei campi, e il dì di san Giovanni feciono correre palio
            di sciamito velluto presso a la porta di Pistoia. Castruccio essendo dentro a la terra
            di Pistoia con VII<hi rend="sup">C</hi> cavalieri e popolo grandissimo, non s'ardì a
            uscire fuori a nullo avisamento, ma intendea pure a la guardia della terra. Poi a dì
            IIII di luglio si puose l'oste a Tizzano, e a quello messer Ramondo fece rizzare dificii
            e cominciare a cavare da più parti, faccendo vista di volere il castello; e così stando,
            a dì VIIII di luglio messer Ramondo e 'l suo consiglio de' capitani dell'oste feciono la
            notte dinanzi cavalcare il suo maliscalco con V<hi rend="sup">C</hi> cavalieri de'
            migliori dell'oste a Fucecchio; e acciò che Castruccio non si prendesse guardia, la
            notte medesima fece un'altra cavalcata presso a Pistoia, guastando. Giunti i detti
            cavalieri a Fucecchio cogli usciti di Lucca, ch'erano da CL a cavallo e a piè assai, e
            dell'altre castella di Valdarno gente assai, ond'erano capitani messer Attaviano
            Brunelleschi e messer Bandino de' Rossi di Firenze, apparecchiato uno ponte di legname,
            la notte vegnente di furto per loro fu posto in su la Guisciana al passo di Rosaiuolo, e
            chiavato; e passati i detti cavalieri e popolo assai di là, anzi che quegli di Cappiano
            e di Montefalcone se n'accorgessono. E poi quel dì medesimo, dì X di luglio, messer
            Ramondo con tutta l'oste subitamente si partiro dall'assedio di Tizzano e valicarono il
            poggio del monte di sotto, e la sera medesima furono acampati cogli altri cavalieri
            prima andati di là da Guisciana intorno al castello di Cappiano, che fue uno bello e
            proveduto e sùbito acquisto di guerra, che mai per forza né per altro modo quel passo
            non s'era potuto acquistare per gli Fiorentini. Castruccio ciò sentendo, e appena
            credendolo, come stordito si partì di Pistoia con tutti i Pistolesi, lasciando la terra
            fornita di sua gente, e venne in Valdinievole, e si puose in su Vivinaia con sua oste; e
            mandò per soccorso a Lucca e a Pisa e a tutti i suoi amici, il quale ebbe dal vescovo
            d'Arezzo CCC cavalieri, e de la Marca e di Romagna CC, e di Maremma da' conti a Santa
            Fiore e altri baroncelli ghibellini da CL; sì che si trovò da XV<hi rend="sup">C</hi> di
            cavalieri e popolo grandissimo, e in su Vivinaia e Montechiaro, e i·lluogo detto il
            Cerruglio s'afforzò, e ripuose Porcari, e fece fare uno fosso dal poggio al padule, e
            steccare e guardare con molta sollecitudine di dì e di notte. Ma da' Pisani nullo aiuto
            ebbe, perché il conte Nieri e quegli che reggeano la terra si teneano suoi nimici, per
            quello ch'egli avea operato contra loro.</p>
        </div2>
        <div2 type="capitolo">
          <head>CCCII</head>
          <argument>
            <p rend="italic">Come i Fiorentini ebbono Cappiano e 'l ponte, e poi Montefalcone.</p>
          </argument>
          <p>I Fiorentini essendo ad oste a Cappiano, a dì XIII di luglio s'arrenderono a·lloro le
            torri e 'l ponte da Cappiano, ch'era molto forte; e a dì XVIIII di luglio s'arrendé
            Cappiano, salve le persone, per tema di cave e di difici. E a dì XXI di luglio si puose
            l'oste a Montefalcone, e a dì XXVIIII di luglio s'arrendé a patti, salve le persone.
            Essendo i Fiorentini in vittoria, tutti gli amici mandarono soccorso: i Sanesi oltre a
            CC primi cavalieri mandarono altri CC cavalieri e VI<hi rend="sup">C</hi> balestrieri, e
            C cavalieri delle case cittadini di Siena, e C soldati; Perugia tra due volte CCLX
            cavalieri; Bologna CC cavalieri; Camerino L cavalieri; Agobbio L cavalieri; Grosseto XXX
            cavalieri; Montepulciano XL cavalieri; il conte Asartiano da Chiusi XV cavalieri; Colle
            XL cavalieri; San Gimignano XL cavalieri; Samminiato XL cavalieri; Volterra XXX
            cavalieri; Faenza e Imola C cavalieri tra due mandate; quegli da Logliano XV cavalieri e
            gente a piè; i conti a Battifolle XX cavalieri e V<hi rend="sup">C</hi> pedoni; e gli
            usciti di Lucca erano più di C cavalieri; e gli usciti di Pistoia da XXV; sì che l'oste
            de' Fiorentini crebbe in più di III<hi rend="sup">M</hi> cavalieri. Si ritrovarono a dì
            IIII d'agosto, che si puosono ad assedio ad Altopascio, il quale era molto forte di mura
            e torri e fossi e steccati. Bene avenne a l'oste de' Fiorentini pestilenzia, che per lo
            dimoro ch'aveano fatto in su la Guisciana molti n'amalarono e molti ne morirono, pure
            de' più cari cittadini di Firenze e altri forestieri assai, onde l'oste affiebolì molto.
            Stando l'oste ad Altopascio, Castruccio fece cercare e rinnovare il trattato e
            tradimento nell'oste de' Fiorentini con due conastaboli franceschi, ciò fu messer Miles
            d'Alzurro e messer Guiglielmo di Noren d'Artese poveri cavalieri, il quale tradimento si
            scoperse essendo malato il detto messer Miles, e vegnendo a morte; e fu preso per messer
            Ramondo il detto messere Guiglielmo, ma per tema degli altri Franceschi non fu
            giustiziato, ma datoli commiato: faccendo vista d'andare a Napoli al re, da
            Montepulciano per Maremma si tornò da la parte di Castruccio, e poi fece molto di male
            a' Fiorentini. E essendo ancora l'oste ad Altopascio, Castruccio fece cavalcare da
            Pistoia CC de' suoi cavalieri e pedoni in sul contado di Prato, e in su quello di
            Firenze infino a Lecole a dì X d'agosto, ardendo e guastando sanza niuno contasto,
            levando grande preda. E poi a dì XXIII d'agosto fece fare un'altra cavalcata in su
            Carmignano di CL cavalieri e M pedoni, credendo prendere la terra e fare levare l'oste
            d'Altopascio; e già entrati nella villa, alquanti Fiorentini con quegli di Campi e di
            Gangalandi e' Guelfi di Carmignano vi cavalcarono, e co' cavalieri bolognesi ch'erano in
            Firenze, e sconfissongli, e bene CCCCL ne furono morti e presi assai, onde l'oste di
            Castruccio molto isbigottìo.</p>
        </div2>
        <div2 type="capitolo">
          <head>CCCIII</head>
          <argument>
            <p rend="italic">Come il castello d'Altopascio si rendé a' Fiorentini.</p>
          </argument>
          <p>Sentendo quegli di Altopascio la rotta da Carmignano, e essendo da·lloro assai malati,
            e vegnendo tra·lloro a riotta dentro, sì s'arenderono a' Fiorentini a dì XXV d'agosto
            MCCCXXV, salve le persone, che v'aveva dentro V<hi rend="sup">C</hi> fanti, e fornito
            per due anni. Preso Altopascio, nell'oste de' Fiorentini e ancora in Firenze ebbe
            contasto o d'andare più innanzi o di tornare all'assedio a Santa Maria a Monte, e in
            questo bistentaro, e ristettono ad Altopascio, poi che·ll'ebbono, infino a dì VIIII di
            settembre, con grande spendio e scemamento dell'oste de' Fiorentini, sì per molti
            infermi che v'avea, e a' più era rincresciuto l'osteggiare sì lungamente, e d'altra
            parte per la baratteria che messer Ramondo facea al suo maliscalco, di dare parola per
            danari a chi si volea partire dell'oste, onde molto scemò l'oste de' Fiorentini; e 'l
            detto messer Ramondo non v'avea la metà di sua gente: di questi difetti accorgendosi i
            savi, e di Firenze ch'erano nell'oste capitani, com'era impossibile di passare in verso
            Lucca per le fortezze e ripari di Castruccio, consigliavano che 'l porsi a Santa Maria a
            Monte, e l'afforzare il campo, e avicendare i cittadini e' forestieri; e di fermo era il
            migliore, e sanza guari indugio s'avea il castello per difetto d'infermità che v'era
            stata dentro. Altri cittadini grandi e popolani che menavano messer Ramondo e l'oste
            a·lloro guisa (ciò fu <abbr>etc.</abbr>; per loro prosunzione e vanagloria) si fermarono
            s'andasse infino a Lucca anzi che l'oste tornasse in Firenze e così si prese partito del
            peggiore; e il detto dì VIIII di settembre si partì d'Altopascio, e per arrota al primo
            fallo si puosono a la badia a Pozzevere in sul pantano di Sesto, che si poteano porre a
            la piaggia tra Vivinaia e Porcari, e avevano rotte l'osti de' nimici, e conquiso
            Castruccio; ma a cui Idio vuole male gli toglie il senno. E con questo crebbe giusta
            cagione, che messere Ramondo con quegli caporali fiorentini che 'l guidavano per modo di
            setta si credea essere signore di Firenze, e non volendo porre l'oste a Santa Maria a
            Monte, né cavalcare e porre l'oste come potea in sul poggio, per quistioni ch'avea mosse
            a' Fiorentini di volere balìa così nella città, tornato lui, come nell'oste, condusse sé
            e l'oste de' Fiorentini a pericolo e gran vergogna e dammaggio, come appresso faremo
            menzione.</p>
        </div2>
        <div2 type="capitolo">
          <head>CCCIV</head>
          <argument>
            <p rend="italic">Come i Fiorentini furono sconfitti ad Altopascio da Castruccio.</p>
          </argument>
          <p>Castruccio d'altra parte, con tutto che l'oste de' Fiorentini fosse affiebolita, egli
            medesimo e la sua oste era mancata molto, sì per infermità, e sì per lunga dura, e che
            gli fallia lo spendio, che apena si potea rimedire; tuttavia come franco duca ritenea la
            sua oste con molto affanno in isperanza, tegnendo guerniti e afforzati tutti i poggi da
            Vivinaia, e Montechiaro, e Cerruglio, e Porcari, poi infino al pantano di Sesto, acciò
            che l'oste de' Fiorentini non potesse a valicare a Lucca. Ma dottandosi ancora che per
            sé non potesse durare, e ancora conoscendo che l'oste de' Fiorentini era condotta in
            luogo dov'egli avea l'avantaggio del combattere, s'avesse aiuto di più gente, sì mandò
            al capitano di Milano messer Galeasso che gli mandasse il figliuolo Azzo con gente
            ch'era nel borgo a San Donnino, e mandogli X<hi rend="sup">M</hi> fiorini d'oro,
            promettendogli più moneta. Il quale Azzo con comandamento del padre s'apparecchiò di
            venire con VIII<hi rend="sup">C</hi> cavalieri, e per difalta del legato e dell'oste
            della Chiesa, ch'erano a oste a San Donnino, che gli lasciarono partire, e ebbe danari
            il maliscalco del legato, si partì co la detta gente per venire a Lucca, e messer
            Passerino signore di Mantova e di Modana gline mandò CC cavalieri, sì che sùbito
            soccorso e aiuto ebbe da M cavalieri tedeschi e oltramontani.</p>
        </div2>
        <div2 type="capitolo">
          <head>CCCV</head>
          <argument>
            <p rend="italic">Di quello medesimo.</p>
          </argument>
          <p>Essendo l'oste a Pozzevero, messere Ramondo volendo amendare il fallo che si fece di
            dovere porre l'oste in su la piaggia tra Montechiaro e Porcari, radoppiò il fallo sopra
            fallo, che mandandovi il suo maliscalco e messer Urlimbacca tedesco, forse con C
            cavalieri cogli spianatori, per fare spianare, a dì XI di settembre, di lungi a l'oste
            più d'uno miglio, Castruccio ch'era al disopra del poggio ordinatamente mandò gente in
            più schiere per partite, a cominciare a' detti guardatori degli spianatori badalucco, ed
            egli poi con tutta sua gente e schiere fatte si calò giù a la valle. Cominciato il
            badalucco si cominciò a 'ngrossare, che dell'oste de' Fiorentini vi trassono di volontà
            sanza ordine più di CC cavalieri, tra Franceschi, e Tedeschi, e Fiorentini, de' migliori
            dell'oste, e simigliante di quegli di Castruccio, e fu la più bella e ritenuta
            battaglietta che fosse anche in Toscana, che durò per ispazio di parecchie ore, e più di
            quattro volte fu rotta l'una parte e l'altra, rannodandosi e tornando a la battaglia a
            modo di torniamento; e la gente de' Fiorentini, ch'erano pochi più di III<hi rend="sup">C</hi> a cavallo, sostennero e ripinsono quegli di Castruccio, ch'erano più di VI<hi rend="sup">C</hi>; e aveasi la sera la vittoria per gli Fiorentini, se messer Ramondo
            avesse mandata più gente in aiuto a' suoi, o colle schiere grosse fosse mosso contra
            nemici; ma condussele in capo del piano, che v'avea uno fosso con piccolo spazio di
            spianato, per modo che bene commodamente le schiere fatte non poteano sanza spartirsi
            valicare, e con periglio. Castruccio che per l'avantaggio del poggio vedea tutto pinse
            colla sua schiera contra i Fiorentini, e fu sostenuto e ripinto gran pezzo, e scavallato
            in persona, e fedito egli e più de' suoi per virtù de' buoni cavalieri ch'erano da
            l'altra parte; ma a la fine tra per lo soperchio di gente, e perché s'anottava, que' de'
            Fiorentini si ritrassono alle schiere loro, ma sì vi rimasono di loro da XL cavalieri
            tra morti e presi pure de' migliori, intra' quali fu messere Urlimbacca cavaliere
            tedesco preso con XII di sua bandiera, e messer Francesco Brunelleschi cavaliere
            novello, e Giovanni di messer Rosso della Tosa, e di Franceschi, e molti fediti nel
            volto. E simigliante di quegli di Castruccio ne furono morti assai, ma non però presi,
            però che Castruccio al fine soprastette i·lluogo ove fu la battaglia; ma più di C
            cavagli de' suoi voti tornarono nel campo de' Fiorentini, però che tennono al fuggire
            tutti al piano. E la sera ritratti l'una oste e l'altra, infino a notte stettono
            schierati ciascuno trombando appetto l'uno dell'altro per sostenere l'onore del campo;
            ma la notte dipartì, e ciascuno tornò a le sue logge. Ma di certo dal giorno innanzi
            que' dell'oste de' Fiorentini non furono coraggiosi né avolontati di combattere,
            com'erano prima, per difalta di quella mala condotta, e per lo danno che ricevettono; e
            Castruccio, come quegli che non dormia, avendo presa baldanza di quella cotanta vittoria
            ch'avea avuta, e attendendo suo soccorso e aiuto di Lombardia, e conoscendo il male sito
            ove i Fiorentini erano acampati, con sagace inganno fece tenere i·falsi trattati messer
            Ramondo e 'l suo consiglio con più di quelle castella di Valdinievole, per fargli
            indugiare che non si partissono e levassono il campo, come tutto dì erano infestati sì
            da Firenze e da' savi dell'oste, che conosceano il male luogo ov'erano acampati; e tra
            che fu tempo piovoso, e lo 'nganno de' trattati, gli venne fatto suo intendimento.</p>
        </div2>
        <div2 type="capitolo">
          <head>CCCVI</head>
          <argument>
            <p rend="italic">Di quella materia medesima.</p>
          </argument>
          <p>Come que' dell'oste de' Fiorentini sentirono che Azzo Visconti con sua gente era venuto
            di Lombardia in aiuto a Castruccio, ch'erano VIII<hi rend="sup">C</hi> cavalieri
            tedeschi, e quegli di messer Passerino, domenica mattina dì XXII di settembre si
            levarono da campo da la badia a Pozzevero schierati e ordinati, e puosonsi ad Altopascio
            dal lato di qua, che agiatamente potea venirne l'oste di qua da Guisciana, o almeno si
            fossono posti in su Gallena, erano signori del combattere a·lloro volontà; ristettono ad
            Altopascio per fornirlo. Castruccio, che non ne stava ozioso, veggendo l'oste de'
            Fiorentini levata per tema e paura, la domenica medesima venne in Lucca per sollecitare
            Azzo che cavalcasse con sua gente, e a tutte le belle donne di Lucca co la moglie
            insieme il fece pregare: egli per riposarsi, e che volea la moneta che gli fu promessa,
            non si volea partire di Lucca, onde Castruccio con grande fatica l'accivì, tra di danari
            e di promesse di mercatanti, di VI<hi rend="sup">M</hi> fiorini d'oro, e promisegli di
            cavalo care lunidì mattina. Castruccio lasciò la donna sua coll'altre donne che 'l
            sollecitassono, ed egli la domenica a notte ritornò in sua oste, che gran paura avea che
            l'oste de' Fiorentini si partissono sanza battaglia, veggendo suo vantaggio. I·lunidì
            mattina l'oste de' Fiorentini si levò e misonsi in ischiere, ed erano rimasi intorno di
              II<hi rend="sup">M</hi> cavalieri e non più, per gli malati e partiti dell'oste, e
            gente a piè da VIII<hi rend="sup">M</hi>, e tutti ad agio si poteano partire e venire a
            Gallena; ma per aroganza si misono a roteare colle schiere loro verso l'oste di
            Castruccio, trombando e drappellando richeggendo di battaglia. Castruccio incontanente
            con sua oste armato, ch'era con MCCCC cavalieri, cominciò a scendere il poggio e tenere
            a badalucco i Fiorentini, tanto che Azzo con sua gente venisse, e così gli venne fatto,
            che in su l'ora di terza Azzo giunse colla sua gente; e incontanente che fu venuto si
            calarono di Vivinaia al piano a la battaglia, i quali furono da XXIII<hi rend="sup">C</hi> di cavalieri in tutto que' dell'oste di Castruccio; ma il popolo suo lasciò al
            poggio, che pochi ne scesono al piano a la battaglia. L'oste de' Fiorentini molto bene
            ordinata in ischiere s'afrontò coll'oste di Castruccio, e una piccola schiera de'
            Franceschi e de' Fiorentini e d'altri intorno di CL a cavallo, ch'erano al dinanzi a la
            schiera de' feditori, fedirono vigorosamente, e trapassarono le schiere d'Azzo. Gli
            altri feditori ch'erano ordinati, ch'erano da VII<hi rend="sup">C</hi>, ond'era
            guidatore messer Bornio maliscalco di messer Ramondo, veggendo cominciata la battaglia,
            non resse, ma incontanente volse la sua bandiera. Gli altri dell'oste veggendo volgere
            le 'nsegne de' feditori, isbigottiti, incominciarono a temere, e parte a fuggire: che se
            messer Ramondo colla schiera grossa avesse ancora pinto dietro a' primi feditori, avea
            vinta la battaglia, ma istando fermo, e la gente per la mala vista del maliscalco
            cominciando a fuggire, prima furono da' nimici assaliti che dessono colpo, ma parvono
            storditi e amaliati; ma il popolo a piè cominciaro a sostenere francamente, ma la
            cavalleria non resse quasi niente, e così in poca d'ora che durò l'assalto furono rotti
            e sconfitti: e ciò fu i·lunidì in su la nona, a dì XXIII di settembre MCCCXXV. La quale
            sconfitta di certo si disse, che 'l detto Bornio maliscalco per tradimento ordinato si
            mise prima a fuggire che a·ffedire; e ciò si trovò, ch'egli era stato cavaliere per mano
            di messer Galeasso Visconti padre del detto Azzo, e stato lungamente a' suoi soldi; e
            come tornò in Firenze, mai non si lasciò trovare, anzi si partì di nascoso. Il dammaggio
            de' morti a l'afrontata prima fu piccolo, per lo poco reggere che fece l'oste de'
            Fiorentini, ma poi a la fugga ne furono morti e presi assai, però che Castruccio mandò
            incontanente di sua gente a prendere il ponte a Cappiano, il quale sanza assalto per
            que' v'erano dentro in su le torri, fue abbandonato; onde i Fiorentini e loro amistà che
            fuggieno ricevettono maggiore danno di morti e di pregioni, che non feciono ne la
            battaglia. Rimasonne morti in tutto da<gap/> tra a cavallo, che furono pochi, e a piè,
            che non furono XXV de le cavallate di Firenze: morti e presi ne furono in tutto intorno
            di<gap/> intra quali fue messer Ramondo di Cardona capitano dell'oste, e 'l figliuolo, e
            più baroni franceschi, che alquanto ressono la battaglia; ebbevi da XL de' migliori di
            Firenze grandi e popolani a cavallo, e da L oltramontani buona gente e di rinnomo, la
            maggior parte cavalieri, e da XX uomini di rinnomo d'altre terre di Toscana. Tutti gli
            altri scamparono, chi per una via e chi per altra; ma il campo e la salmeria di tende e
            arnesi quasi tutti si perdero; e pochi dì appresso s'arrendé il castello di Cappiano e
            quello di Montefalcone; e poi a dì VI d'ottobre s'arrendé Altopascio, e andarne pregioni
            a Lucca, ch'erano più di V<hi rend="sup">C</hi>; ed era fornito per più tempo e
            fortissimo. E così in poca d'ora si mutò la fallace fortuna a' Fiorentini, che in prima
            con falso viso di filicità gli avea lusingati in tanta pompa e vittoria. Ma di certo fu
            giudicio di Dio per soperchi peccati d'abattere tanta superbia potenza, e così nobile
            cavalleria e valente popolo, come furono a la prima i Fiorentini ne la detta oste, per
            più vili di loro e scomunicati; e così nonn–è d'avere speranza in forza umana altro che
            nel piacere e volontà di Dio e la sua disposizione. Lasceremo al presente alquanto de le
            sequele e aversità che per la detta sconfitta avennono a' Fiorentini, perché n'è di
            necessità per trattare dell'altre novità state infra 'l detto tempo per l'universo mondo
            in più parti, e raccontate quelle, torneremo a nostra materia, in seguire delle storie e
            fatti de' Fiorentini, ch'assai ne cresce materia di dire.</p>
        </div2>
        <div2 type="capitolo">
          <head>CCCVII</head>
          <argument>
            <p rend="italic">Come a Cortona fu ristituito il vescovado.</p>
          </argument>
          <p>Nel detto anno MCCCXXV, del mese di giugno, papa Giovanni con suo concestoro rendé il
            vescovado suo a la città di Cortona, che lungamente era vacato, perch'aveano morto il
            loro vescovo anticamente, e sottomiselo al vescovado d'Arezzo: e ciò fatto per
            affiebolire la grandezza del vescovo d'Arezzo, che bene il terzo di suo vescovado gli
            scemò, e fecene vescovo uno degli Ubertini. Per la qual cosa il vescovo d'Arezzo fece in
            Arezzo abattere le case degli Ubertini, e Montuozi loro castello, onde gli Ubertini
            rubellarono al vescovo Laterino, e di loro vennono a Firenze per allegarsi co'
            Fiorentini; ma come fu la sconfitta, s'accordarono col vescovo, e renderono
          Laterino.</p>
        </div2>
        <div2 type="capitolo">
          <head>CCCVIII</head>
          <argument>
            <p rend="italic">Come il legato del papa fece fare oste al borgo a San Donnino.</p>
          </argument>
          <p>Nel detto anno, a l'uscita di giugno, il legato del papa ch'era in Lombardia coll'oste
            della Chiesa e aiuto de' Piagentini e Parmigiani, vennono ad oste sopra il borgo a San
            Donnino con MMD cavalieri e popolo assai, il quale s'era rubellato, ed eravi dentro Azzo
            Visconti con grande cavalleria di ribegli di santa Chiesa, e distrinselo sì, che poco
            v'aveano a mangiare. La lega de' ribelli, cioè messer Cane della Scala signore di
            Verona, e messer Passerino signore di Mantova e di Modana, e' marchesi d'Esti da
            Ferrara, si raunarono a Modana bene MD cavalieri per soccorrere e fornire quegli del
            borgo a San Donnino, e grande navilio con vittuaglia e con gazzarre armate misono su per
            lo fiume di Po, le quali scontrandosi col navilio della Chiesa, da·lloro furono
            sconfitti e presi. Veggendo la lega de' Ghibellini di Lombardia che non poteano fornire
            il borgo a San Donnino per quel modo, si puosono ad assedio a Sassuolo, uno forte
            castello del contado di Modana, ed ebbello a patti, e Fiorano un altro castello di que'
            signori da Sassuolo, e avuti i detti castelli si dipartì di Modona la detta raunata, e
            ciascuno si tornò a casa. Ver è che parte n'andarono per la via di Chermona, e entrarono
            nel borgo a San Donnino con vittuaglia, però che·ll'assedio dell'oste della Chiesa e de'
            Parmigiani era molto dilungata dal borgo, e però si francò il borgo, e Azzo de' Visconti
            e sua gente per serbarsi a soccorrere Castruccio e isconfiggere l'oste de' Fiorentini,
            come ne' passati capitoli avemo stesamente fatta menzione.</p>
        </div2>
        <div2 type="capitolo">
          <head>CCCIX</head>
          <argument>
            <p rend="italic">Come il re d'Araona ricominciò guerra a' Pisani.</p>
          </argument>
          <p>Nel detto anno e mese di giugno il re d'Araona mandò in Sardigna XII galee armate con
              III<hi rend="sup">C</hi> cavalieri, e trovarono nel golfo di Calleri due cocche de'
            Pisani cariche di vittuaglia, ch'andavano per fornire Castello di Castro; quelle
            presono, e uccisono tutti i Pisani, onde ricominciarono la guerra a' Pisani: per la qual
            cosa tutti i Catalani mercatanti e altri che furono trovati in Pisa, furono presi con
            tutta loro mercatantia e roba.</p>
        </div2>
        <div2 type="capitolo">
          <head>CCCX</head>
          <argument>
            <p rend="italic">Come il conte di Fiandra fue sconfitto e preso a Coltrai da quegli di
              Bruggia.</p>
          </argument>
          <p>Nel detto anno MCCCXXV, a dì XII di giugno, essendo il giovane Luis conte di Fiandra a
            Ipro, ne fece cacciare tutti i caporali de' tesserandoli e folloni, e popolo minuto,
            perché gli erano incontro con quegli di Bruggia; e poi andòe a Coltrai con più di CL
            gentili uomini a cavallo, e là facea raunata e s'afforzava per fare guerra a que' di
            Bruggia, che gli s'erano ribellati; e per volere fare prendere certi caporali di Bruggia
            ch'erano venuti a Coltrai per fargli impiccare, fuggiti in una casa nel borgo di verso
            Bruggia, la gente del conte vi misono fuoco, e arse tutto il detto borgo, e eziandio
            passò il fiume de la Liscia, e arse la metà e più della terra. Per la qual cosa que' di
            Coltrai, veggendosi così arsi e guasta la terra, si raunarono armati con certi che
            v'erano di Bruggia, e combatterono in su la piazza col conte e con sua gente, e
            sconfissongli, e presono il conte, e fediro e uccisonne più di XL nobili uomini, intra'
            quali morti fu il siri di Ruella e quello di Terramonda, figliuolo di messer Guiglielmo
            de la casa di Fiandra, e il conte di Namurro fedito a morte. E venuti que' di Bruggia a
            Coltrai, ne menaro il conte preso a Bruggia, e a mezzo il cammino in sua presenza
            tagliarono la testa a XXVII suoi famigliari gentili uomini, ch'erano presi co·llui, che
            fu una grande crudeltà per vili genti e fedeli fare al loro signore; e menato il conte
            in pregione, sì feciono rubellare il popolo minuto d'Ipro, e cacciarne i grandi borgesi
            che teneano col conte. Quegli de la villa di Guanto per soccorrere il loro signore lo
            conte, del mese d'agosto vegnente, andando ad oste contra quegli di Bruggia, i quali da
            quegli di Bruggia sconfitti furono, e morti e presi assai; e tornati in Guanto que' che
            scamparono, il popolo minuto, tesserandoli e folloni, vollono uccidere tutti i grandi
            borgesi di Guanto a richiesta di quegli di Bruggia, onde in Guanto tra·lloro ebbe
            battaglia; ma i gran borgesi e la parte del conte si trovarono più forti, onde il popolo
            minuto furono sconfitti, e molti morti e presi, e giustiziati di villana morte.</p>
        </div2>
        <div2 type="capitolo">
          <head>CCCXI</head>
          <argument>
            <p rend="italic">De' fatti di Firenze.</p>
          </argument>
          <p>Nel detto anno, a dì XXVII di luglio, s'apprese fuoco in Firenze in Parione di costa a
            la chiesa di Santa Trinita, e arsonvi XIIII case, e morirvi v persone. Il dì di calen di
            agosto del detto anno si pubblicò in Firenze il processo e scomunica fatta per papa
            Giovanni contra Castruccio, siccome rubello e persecutore della Chiesa, e fautore
            d'eretici per più articoli contro a fede.</p>
        </div2>
        <div2 type="capitolo">
          <head>CCCXII</head>
          <argument>
            <p rend="italic">Come il conte di Savoia fue sconfitto dal Dalfino di Vienna.</p>
          </argument>
          <p>Nel detto anno, a dì VII d'agosto, fue grande battaglia in viennese tra il Dalfino di
            Vienna e 'l conte di Savoia apresso del castello di<gap/>, che la gente del conte v'era
            ad assedio con<gap/> cavalieri e popolo assai, e<gap/> fue con cavalieri<gap/> ; e dopo
            la gran battaglia il conte di Savoia fue sconfitto, e furonne morti assai, e preso il
            conte d'Alzurro, e 'l fratello del duca di Borgogna, e 'l siri di Belgiù, e più di CL
            tra cavalierie e sergenti gentili uomini ch'erano col conte di Savoia.</p>
        </div2>
        <div2 type="capitolo">
          <head>CCCXIII</head>
          <argument>
            <p rend="italic">Come il conte Alberto da Mangone fue morto, e suo contado rimase a'
              Fiorentini.</p>
          </argument>
          <p>Nel detto anno, a dì XVIIII del mese d'agosto, il conte Alberto da Mangone fu morto a
            ghiado per tradigione in sua camera per Ispinello bastardo suo nipote e per uno di
            quegli di Coldaia a petizione degli Ubaldini e di messer Benuccio Salimbeni di Siena,
            che tenea Vernia e avea per moglie la figliuola che fu del conte Nerone, perché gli
            faceva guerra del detto retaggio. Per la qual cosa il castello di Mangone e la corte fue
            per lo detto Spinello renduto al Comune di Firenze, e ebbene per lasciare la rocca
              XVII<hi rend="sup">C</hi> di fiorini d'oro dal Comune, con tutto che di ragione
            succedea al Comune di Firenze e Mangone e Vernia, per testamento fatto per lo conte
            Allessandro padre d'Alberto e Nerone, e poi ratificato per lo detto Alberto e Nerone,
            che se rimanessono sanza reda di figliuoli maschi legittimi, ne fosse reda il Comune di
            Firenze. E ancora il Comune di Firenze v'avea su ragione per censi vacati, i quali
            doveano per patti di molti tempi adietro. Nel detto anno, a dì XXVIII d'agosto, CC
            cavalieri di quegli ch'erano nel borgo a San Donnino, andando per foraggio, furono
            sconfitti al ponte a Lensa da quegli di Parma.</p>
        </div2>
        <div2 type="capitolo">
          <head>CCCXIV</head>
          <argument>
            <p rend="italic">Come il Monte a San Savino fu distrutto.</p>
          </argument>
          <p>Nel detto anno, del mese di settembre, poi che fu la sconfitta de' Fiorentini, quegli
            del Monte a San Savino si renderono al vescovo d'Arezzo, il quale fece abattere le mura
            a la detta terra, perch'erano molto Guelfi, e aveano mandato aiuto di loro gente a
            l'oste de' Fiorentini. E poi a dì XI di maggio vegnente vi cavalcò il vescovo con sua
            gente, e trasse del castello tutti gli abitanti, e arse e fece disfare tutta la terra,
            che non vi rimase pietra sopra pietra; e sì v'avea più di M abitanti, che tutti gli
            disperse qua e là, acciò che mai non potessono rifare la terra.</p>
        </div2>
        <div2 type="capitolo">
          <head>CCCXV</head>
          <argument>
            <p rend="italic">Come si compié pace tra lo re di Francia e d'Inghilterra per la guerra
              di Guascogna.</p>
          </argument>
          <p>Nel detto anno, del mese di settembre, Adoardo figliuolo del re d'Inghilterra venne in
            Francia, e per trattato della reina d'Inghilterra sua madre e serocchia del re di
            Francia si compié la pace dal re di Francia a quello d'Inghilterra de la guerra
            cominciata in Guascogna, e 'l detto figliuolo del re d'Inghilterra ne fece omaggio al re
            di Francia in persona del padre re d'Inghilterra, e lasciò al re di Francia le terre che
            messer Carlo di Valos avea conquistate in Guascogna, e rimase in Francia co la madre, e
            non vollono tornare in Inghilterra, però che 'l re d'Inghilterra si reggea male, e
            contro a·lloro volere si guidava per messer Ugo il Dispensiere.</p>
        </div2>
        <div2 type="capitolo">
          <head>CCCXVI</head>
          <argument>
            <p rend="italic">Come i due eletti d'Alamagna feciono accordo insieme, e Federigo
              d'Osteric fu tratto di pregione.</p>
          </argument>
          <p>Nel detto anno, del mese d'ottobre a l'uscita, il duca di Baviera eletto re de' Romani
            diliberò di sua pregione Federigo duca d'Osteric, perch'era altressì eletto re de'
            Romani, e fece pace co·llui, e promisegli di rinunziare sua lezione, e di dargli le sue
            boci. Poi furono a parlamento a l'ottava anzi Natale, e non furono in accordo, però che
            Lupoldro fratello del duca d'Osteric non volea che 'l suo fratello rinunziasse. E poi
            furono a un altro parlamento, e furono inn–accordo, che quello di Baviera dovesse
            passare in Italia, e 'l duca Lupoldro d'Osteric co·llui e per suo generale vicario, e
            quello d'Osteric rimanere re ne la Magna; e di questo si promisono con lettere e
            suggegli. Gli elettori dello 'mperio a petizione del papa e del re di Francia
            contradissono, opponendo che·ll'uno e l'altro avea perduta la lezione, perché a·lloro
            non era licito di ragione che l'uno potesse dare a l'altro boce sanza fare per gli
            elettori nuova lezione. In questo mezzo il duca Lupoldro d'Osteric, il quale trattava
            co·re Ruberto, e con quello di Francia, e ancora co' Fiorentini, e quello accordo
            dissimulava per essere egli signore in Italia, sì si morì a dì XXVII di febbraio
            MCCCXXV, e dissesi che fue avelenato; per la qual morte tutto quello esordio e accordo
            rimase sospeso e anullato.</p>
        </div2>
        <div2 type="capitolo">
          <head>CCCXVII</head>
          <argument>
            <p rend="italic">Come Castruccio con sua oste venne in sul contado di Firenze presso a
              la città, ardendo e guastando.</p>
          </argument>
          <p>Nel detto anno, tornando a nostra materia lasciata adietro de' fatti di Castruccio e
            de' Fiorentini, come Castruccio ebbe la vittoria della battaglia, mandati i pregioni e
            le spoglie del campo a Lucca, non tornò a Lucca in persona, ma posto l'assedio ad
            Altopascio, sì fece disfare le torri e 'l ponte a Cappiano, e poi il castello di
            Cappiano e di Montefalcone, per non avere in quella parte a guardare, e se ne venne a
            Pistoia per guerreggiare i Fiorentini, e per dilungare la tornata sua in Lucca, perché
            non v'avea da sodisfare i suoi cavalieri soldati di loro paghe passate d'assai, e de le
            doppie per la vittoria, e per nutricargli sopra le prede de' Fiorentini. E a dì XXVII di
            settembre fece uscire ad oste a Carmignano messer Filippo Tedici co' Pistolesi, e
            incontanente fue abbandonato da coloro che v'erano per gli Fiorentini, salvo la rocca.
            Poi a dì XXVIIII di settembre Castruccio con tutta sua oste venne a Lecore in sul
            contado di Firenze, e il dì seguente puose il suo campo in su i colli di Signa. I
            cavalieri e' pedoni de' Fiorentini ch'erano in Signa, faccendola afforzare, veduta
            l'oste di Castruccio abandonarono la terra, e furono sì vili, che non ardirono a
            tagliare il ponte sopra l'Arno. Poi il dì di calen di ottobre Castruccio puose suo campo
            a San Moro, ardendo e rubando Campi, Brozzi, e Quaracchi, e tutte le villate d'intorno;
            e a dì II d'ottobre venne in Peretola, e la sua gente scorrendo infino presso a le mura
            di Firenze, e là dimorò per III dì, faccendo guastare per fuoco e ruberia dal fiume
            d'Arno infino a le montagne, e infino a piè di Careggi in su Rifredi, ch'era il più
            bello paese di villate, e 'l meglio acasato e giardinato, e più nobilemente, per diletto
            de' cittadini, che altrettanta terra che fosse al mondo. E poi il dì di san Francesco,
            dì IIII d'ottobre, fece in dispetto e vergogna de' Fiorentini correre III
            pali<del>i</del> da le nostre mosse infino a Peretola, l'uno a gente a cavallo, e
            l'altro a piede, e l'altro a femmine meretrici; e non fue ardito uomo d'uscire della
            città di Firenze; ma i Fiorentini molto inviliti, e storditi di paura e sospetto che
            dentro a la città non avesse tradimento, con tutto avessono cavalieri assai e gente a
            piè innumerabile, si tennono dentro in arme di dì e di notte con grande affanno e
            sollecitudine a guardare la città e le mura e le porte; e sgombravasi tutto il contado,
            recando dentro così bene que' da San Salvi e da Ripole e di quelle contrade, come de le
            villate ch'erano verso i nimici.</p>
        </div2>
        <div2 type="capitolo">
          <head>CCCXVIII</head>
          <argument>
            <p rend="italic">Della materia medesima.</p>
          </argument>
          <p>Poi il sabato mattina, dì V d'ottobre, si levò da Peretola, e arse tutta la villa e
            quello d'intorno, e presono e arsono il castello di Capalle e quello di Calenzano sanza
            riparo niuno, che que' che v'erano dentro gli abandonaro. Ancora i Fiorentini dentro
            pareano per paura amaliati; e ritornatosi Castruccio con sua oste la sera in Signa, la
            domenica apresso, dì VI d'ottobre, fece correre e ardere, sì come avea fatto di qua, di
            là da Arno Gangalandi, e Sa·Martino la Palma, e 'l castello de' Pulci, e tutto il piano
            di Settimo. E poi il martidì, dì VIII d'ottobre, venne con tutta sua oste infino a
            Grieve, e' suoi scorridori infino a San Piero a Monticelli, e salirono in Marignolla
            infino a Colombaia, rubando e levando grandi prede sanza contasto niuno; che' Fiorentini
            temeano molto da quella parte, perché i borghi di San Piero Gattolino e quello di San
            Friano, e d'intorno al Carmino e a Camaldoli non erano murati; ma rimettendo i fossi e
            faccendo steccati con C bertesche, in XV dì lavorando di dì e di notte con grande
            sospetto e paura. In somma l'assedio e guasto che lo 'mperadore Arrigo avea fatto a la
            città di Firenze fu quasi niente a comparazione di questo, consumando ciò ch'era da le
            porte in fuori da quelle parti, con levando ogni dì grandissime prede di gente e di
            bestiame e di loro arnesi. E così feciono infino a Torri in Valdipesa, e infino a
            Giogoli, e poi infino a Montelupo, e arsono il borgo, e così quello di Puntormo, e la
            villa di Quarantola, e più altre villate. E poi, a dì XI d'ottobre, s'arendé la rocca di
            Carmignano, e poi il castello degli Strozzi, ch'era ivi presso molto forte e bene
            fornito, chiamato Torrebecchi; e andò poi con sua oste scorrendo intorno a Prato.</p>
        </div2>
        <div2 type="capitolo">
          <head>CCCXIX</head>
          <argument>
            <p rend="italic">Come Castruccio con Azzo di Milano ritornò co·lloro oste a la città di
              Firenze.</p>
          </argument>
          <p>Come Azzo Visconti di Milano, ch'era a Lucca con sua gente, fue pagato di XXV<hi rend="sup">M</hi> di fiorini d'oro che Castruccio gli aveva promessi per la vittoria e
            per la sua parte de' pregioni e preda, i quali danari il Comune di Lucca improntarono a
            usura dagli usciti di Genova che dimoravano in Pisa, sì ne venne il detto Azzo con sua
            gente a Signa, e per fare la vendetta de' Fiorentini del palio che feciono correre a le
            porte di Milano coll'oste di messer Ramondo, come dicemmo adietro. E a dì XXVI d'ottobre
            con Castruccio insieme, con bene II<hi rend="sup">M</hi> cavalieri, vennono infino a
            Rifredi, e di qua in su una isola d'Arno, che si vedea apertamente di Firenze, fece
            correre uno palio di sciamito; e poi la sera si ricolsono a Signa. Ma se prima s'ebbe
            paura e dotta in Firenze, a questa ritornata s'ebbe maggiore, per paura non avessono
            trattato di tradimento dentro per gli amici e parenti de' cittadini presi a la
            sconfitta, il quale mai non si sentì di vero; ma certamente d'acordo assai per riavere i
            pregioni, ma non furono uditi né intesi, ma tenuti a sospetto dagli altri cittadini; ma
            i buoni uomini di Firenze, così i Guelfi e così i Ghibellini ch'erano in Firenze, erano
            favorevoli e solleciti a la guardia della città, e a l'entrate continuamente di dì e di
            notte per tema della città. E poi il seguente dì Azzo se n'andò con sua gente a Lucca e
            poi a Modana in Lombardia. Il contado di Firenze in verso il ponente ove Castruccio
            guastò e corse rimase tutto diserto, e le genti scampate rifuggiti in Firenze per gli
            disagi ricevuti v'adussono infermità e mortalità grande, la quale s'apiccò a' cittadini;
            e tutto quello anno ebbe ne la città grande mortalità di gente sì fatta, che s'ordinò
            che banditore non andasse per morti, acciò che la gente inferma non isbigottisse di
            tanti morti; e così per le peccata de' Fiorentini seguì la pestilenzia a la
            disaventurata fortuna ch'egli aveano ricevuta.</p>
        </div2>
        <div2 type="capitolo">
          <head>CCCXX</head>
          <argument>
            <p rend="italic">Dello stato di Firenze medesimo.</p>
          </argument>
          <p>I Fiorentini essendo in tanta afflizzione di guerra e così isprovati dal tiranno
            Castruccio loro nimico, mandarono per soccorso al re Ruberto a Napoli e a' vicini e agli
            amici, ma da nullo n'ebbono sùbito aiuto, se non da' Samminiatesi LXXX cavalieri e da'
            Colligiani XXV e C fanti. E feciono, per paura che non valicasse Castruccio da l'altra
            parte de la città, afforzare la rocca di Fiesole, però che n'avea minacciati i
            Fiorentini, e avea grande volontà di riporre Fiesole per assediare meglio la città; e
            avrebbelo fatto, se' signori Ubaldini l'avessono seguito, come aveano promesso. E ancora
            per paura di Castruccio i Fiorentini feciono afforzare la badia di Samminiato a Monte, e
            in ciascuno luogo misono gente e guernigione; e ancora per tema che gli sbanditi non
            facessono raunata né rubellazione dentro a la città o di fuori d'alcuno castello feciono
            ordine e dicreto che ciascuno potesse uscire di bando chente e per che misfatto si
            fosse, pagando al Comune certa piccola gabella, salvo quegli delle case escettati per
            Ghibellini o Bianchi rubelli. E feciono capitano di guerra messer Oddo da Perugia,
            ch'era venuto per lo suo Comune capitano, e messer Guasta da Radicofani a la guardia de
            la città. E così come gente ismarrita e sconfitta si sostentaro, intendendo solamente a
            la guardia della città, ogni onori abandonando.</p>
        </div2>
        <div2 type="capitolo">
          <head>CCCXXI</head>
          <argument>
            <p rend="italic">Come il conte Ugo da Battifolle ritolse certo contado a' Fiorentini in
              Mugello.</p>
          </argument>
          <p>Nel detto anno, in calen di ottobre, essendo ancora i Fiorentini in tanto affanno e
            pericolo, il conte Ugo figliuolo del conte Guido da Battifolle riprese per suoi cinque
            popoli e villate di sotto ad Ampinana in Mugello, i quali s'erano renduti più tempo
            addietro al Comune di Firenze, e succedeano al Comune di ragione per compera fatta
            quando s'ebbe Ampinana, secondo che si diceva. Onde il popolo di Firenze forte si
            tennero gravati dal conte Ugo, e maggiormente perch'era stato il padre e egli amico, e
            faccendo sì fatta novità veggendo i Fiorentini in tanta aversità: con tutto che il detto
            conte dicea ch'erano suoi per retaggio e di ragione, opponendo che la vendita che fece
            il conte Manfredi quando vendé Ampinana fu solamente per lasciare il castello di fatto a
            Fiorentini, e voleala commettere di ragione in giudice comune, ma per lo modo sconcio
            non s'acettò per gli Fiorentini. Ma ragione o non ragione ch'avesse il conte, fue
            condannato per l'esecutore degli ordinamenti de la giustizia, a l'uscita del mese di
            dicembre del detto anno, in libbre XXX<hi rend="sup">M</hi>, a condizione se non avesse
            ristituiti i detti popoli ne lo stato primo infra X dì; la qual cosa perciò non fece, e
            rimase in bando e in contumace del Comune di Firenze, con tutto che fosse sostenuta sua
            parte in Firenze per suoi amici e parenti grandi e popolani. Ma poi a la venuta del duca
            in Firenze il conte Ugo il venne a servire in persona con XX cavalieri e CC pedoni per
            III mesi; per la qual cosa il duca il fece cancellare di bando, ma i più de' Fiorentini
            ne furono crucciosi.</p>
        </div2>
        <div2 type="capitolo">
          <head>CCCXXII</head>
          <argument>
            <p rend="italic">Come Castruccio venne a oste a Prato.</p>
          </argument>
          <p>Nel detto anno, a dì XVIIII d'ottobre, Castruccio con sua oste venne intorno a Prato,
            istandovi a campo per VIIII dì, guastandolo intorno intorno, e poi per pioggia non potéo
            per la via diritta tornare a Signa; ma a dì XXVIII d'ottobre si tornò in Pistoia, e poi
            l'altro dì ritornò in Signa; e a dì XXX d'ottobre fece ancora da due parti correre sua
            gente infino a Rifredi, e di là da Arno infino a Grieve; e simigliante fece a dì III di
            novembre, faccendo ardere infino a Giogoli. E poi a dì V di novembre cavalcò con sua
            oste, forse con VII<hi rend="sup">C</hi> cavalieri e MD pedoni, in Valle di Marina; e
            albergòvi una notte, faccendo grandissimo guasto. I Fiorentini sentendo com'era entrato
            in forte passo, e che i Mugellesi erano raunati a la Croce a Combiata per ripararlo che
            non passasse in Mugello, sì vi cavalcarono CC cavalieri e II<hi rend="sup">M</hi> pedoni
            per richiudergli il passo dinanzi di là da la pieve a Calenzano; e fatto l'avrebbono per
            lo stretto e forte luogo, se non che per ispie infino di Firenze gli fu fatto assapere;
            onde si ricolse e uscì del passo, anzi che la gente de' Fiorentini vi giugnesse, e
            andonne a Signa a salvamento, e con gran preda, e con CXXX pregioni; e a più dispetto
            de' Fiorentini fece battere moneta picciola in Signa co la 'mpronta dello 'mperadore
            Otto, e chiamarsi i castruccini.</p>
        </div2>
        <div2 type="capitolo">
          <head>CCCXXIII</head>
          <argument>
            <p rend="italic">Come Castruccio tornò in Lucca con grande trionfo per la sua
            vittoria.</p>
          </argument>
          <p>Nel detto anno Castruccio guasto e arso sì fattamente il contado di Firenze e quello di
            Prato per lo modo che detto è di sopra, avendo tra più volte avuti più pregioni, e
            maggiore preda che non ebbe alla sconfitta, e quasi inestimabile, lasciata guernita
            Signa degli usciti di Firenze e di CCC cavalieri, e rimandati al vescovo d'Arezzo CCC
            suoi cavalieri ch'avea avuti continui a la detta guerra, ricchi delle prede de'
            Fiorentini, a dì X di novembre si tornò in Lucca per fare la festa di Sammartino con
            grande trionfo e gloria, vegnendoli incontro grande processione, e tutti quegli della
            città, uomini e donne, sì come a uno re; e per più dispregio de' Fiorentini si fece
            andare innanzi il carro colla campana che' Fiorentini aveano nell'oste, coperto i buoi
            dell'arme di Firenze, faccendo sonare la campana, e dietro al carro i migliori pregioni
            di Firenze, e messer Ramondo con torchietti accesi in mano ad offerere a sa·Martino. E
            poi a tutti diede desinare, che furono da cinquanta de' maggiorenti, e le 'nsegne reali
            del Comune di Firenze a ritroso in su il detto carro: e poi gli fece rimettere in
            pregione, gravandoli d'incomportabili taglie, faccendo loro fare tormenti e grandi
            misagi sanza niuna umanità; e alquanti de' più ricchi per fuggire i tormenti si
            ricomperarono grande somma di moneta. E di certo Castruccio trasse de' nostri pregioni e
            de' Franceschi e forestieri presso a C<hi rend="sup">M</hi> fiorini d'oro, onde fornì la
            guerra.</p>
        </div2>
        <div2 type="capitolo">
          <head>CCCXXIV</head>
          <argument>
            <p rend="italic">Come i Fiorentini essendo in male stato si providono di moneta e di
              gente.</p>
          </argument>
          <p>Nel detto anno e mese, intrante novembre, i Fiorentini, veggendosi in grandi spese e in
            così pericolosa guerra, non si disperarono, ma francamente s'argomentarono a·lloro
            difensione, e ordinarono e feciono nuove gabelle, che montarono LXX<hi rend="sup">M</hi>
            fiorini d'oro l'anno, oltre a quelle che prima aveano, che montavano CLXXX<hi rend="sup">M</hi> fiorini d'oro, per fornire la detta guerra castruccina; e mandarono per
            cavalieri in Alamagna e a Padova, e feciono riporre e afforzare il poggio di Combiata e
            quello di Montebuono, acciò che Castruccio non potesse valicare in Mugello né in Valle
            di Grieve; e mandarono CC cavalieri in aiuto a' Bolognesi, onde furono capitani messer
            Amerigo Donati e messer Biagio Tornaquinci; ch'allora fu uno grande fatto a' Fiorentini,
            essendo col nimico tiranno a l'uscio, a mandare soccorso a l'amico. Lasceremo al
            presente del male stato de' Fiorentini, e diremo delle aversità che ne' detti tempi
            avennero a' Bolognesi per la forza de' tiranni di Lombardia.</p>
        </div2>
        <div2 type="capitolo">
          <head>CCCXXV</head>
          <argument>
            <p rend="italic">Come i Bolognesi furono sconfitti da messer Passerino signore di
              Mantova e di Modana.</p>
          </argument>
          <p>Nel detto anno, del mese di luglio, i Bolognesi feciono oste per contastare la raunata
            di messer Passerino signore di Mantova e di Modana e degli altri tiranni di Lombardia
            ch'erano nel contado di Modana, acciò che non potessono mandare aiuto a Castruccio né al
            borgo a San Donnino; ma più per tema che non entrassono nel loro contado; e però non
            mandarono aiuto a l'oste de' Fiorentini che CC cavalieri. E sentita loro partita, la
            raunata di Modana sì valicarono la Scoltenna, e intorno a Modana feciono danno assai per
            più cavalcate, e tornarsi in Bologna. Ma come i Fiorentini furono sconfitti ivi a pochi
            dì, cioè a dì XXX di settembre, ribelli di Bologna di casa Galluzzi e' figliuoli di
            Romeo de' Peppoli, colla forza di messer Passerino rubellarono a' Bolognesi il castello
            di Monteveglio a la montagna. I Bolognesi vi cavalcaro, popolo e cavalieri, e puosonvi
            l'assedio, e richiesono tutti i loro amici di Toscana e di Romagna, e rifeciono il fosso
            che si chiama la Mucia, di qua dalla Scoltenna, che tiene dal monte al pantano, per loro
            sicurtade, ed erano l'oste de' Bolognesi bene XXII<hi rend="sup">C</hi> di cavalieri co
            le loro cavallate, e bene XXX<hi rend="sup">M</hi> pedoni, che per comune v'erano quegli
            della città. Messer Passerino fece sua raunata, che vi venne la gente di messer Cane da
            Verona con VI<hi rend="sup">C</hi> cavalieri, e' marchesi d'Esti con IIII<hi rend="sup">C</hi>, sì ch'avea bene XVIII<hi rend="sup">C</hi> di cavalieri, ed erano a campo di
            là dal fosso e da la Scoltenna, badaluccandosi spesso per fornire il castello e passare
            il fosso, e' Bolognesi si teneano francamente. A l'uscita d'ottobre Azzo Visconti che se
            n'andava a Milano con sua gente si dimorò in servigio di messer Passerino, e ancora
            Castruccio gli mandò CC cavalieri, sì che con XXVIII<hi rend="sup">C</hi> di cavalieri
            furono i tiranni di Lombardia, quasi i più Tedeschi. I Bolognesi veggendosi così
            stretti, e da l'assedio del castello non si voleano partire, ancora mandarono per aiuto.
            I Fiorentini non guardando al loro grande bisogno mandarono loro CC cavalieri, e
            mandarono pregando per ambasciadori che si ritraessono e non si mettessono a battaglia:
            fecionsene beffe, rimprocciando i Fiorentini di loro viltade. Poi a dì III di novembre
            quegli di messer Passerino valicarono la Scoltenna, e in parte ruppono il fosso, e
            valicarne di loro; ma per forza dal popolo di Bologna furono ripinti, e non poterono
            fornire il castello.</p>
        </div2>
        <div2 type="capitolo">
          <head>CCCXXVI</head>
          <argument>
            <p rend="italic">Di quello medesimo.</p>
          </argument>
          <p>Veggendo messer Passerino e gli altri capitani che non poteano passare la raunata,
            feciono vista di partire l'oste, e gran parte tornarono a Modana; poi feciono vista di
            porre assedio al ponte a Santo Ambruogio. I Bolognesi lasciarono a la rotta del fosso i
            Romagnuoli e' Fiorentini, ch'erano da cavalieri, e vennono parte di loro cavalieri verso
            il ponte. Messer Passerino e sua gente avendogli spartiti, cavalcarono astivamente di là
            da la Scoltenna verso il castello, e' Bolognesi da la loro parte seguendo; ma prima di
            Bolognesi giunsono i loro nimici ov'era stata la rottura del fosso e più fiebole; e'
            Romagnuoli e' Fiorentini che v'erano a guardia mandando a la cavalleria di Bologna per
            aiuto, lentamente vi vennono. La gente di messer Passerino per forza valicarono il
            passo, e cominciarono la battaglia. I Bolognesi veggendo l'assalto poco ressono, ma
            incontanente si misono a la fugga, e que' cotanti che ressono, che furono i Romagnuoli
            e' cavalieri de' Fiorentini e usciti di Modana, furono malmenati, che più di CCCL a
            cavallo e più di MD a piè vi rimasono tra presi e morti. I Bolognesi piccolo danno
            v'ebbono a comparazione de la loro grande oste, che' cavalieri si fuggirono verso
            Bologna, e il popolo a le montagne e a' loro castelli; ma da XXVII de' buoni de la terra
            e la loro podestà vi rimasono presi, e messer Malatestino e quattro de' migliori usciti
            di Modana capitani. E questa sconfitta fu a piè di Monteveglio venerdì dopo nona, dì XV
            di novembre.</p>
        </div2>
        <div2 type="capitolo">
          <head>CCCXXVII</head>
          <argument>
            <p rend="italic">Come messer Passerino signore di Mantova e di Modana venne a oste a la
              città di Bologna.</p>
          </argument>
          <p>I Bolognesi tornarono in Bologna con grande vergogna e con grande danno, e messer
            Passerino con gli altri Lombardi valicarono il fosso de la Muccia, e tutti vennono ad
            oste sopra Bologna, e puosonsi al borgo a Panicale in sul fiume del Reno, e tolsono
            l'acqua a le loro mulina, vegnendo infino a le porte di Bologna, e salirono in su Santa
            Maria a Monte di sopra a uno miglio a la città. Il popolo di Bologna a furia voleano
            uscire fuori, ma da·loro capitano furono ritenuti, acciò che non compiessono la loro
            infortuna d'essere afatto isconfitti, e perdessono la terra; ma si misono a la
            difensione della città, e più assalti ebbono a la città da' Lombardi; e se non fosse
            l'aiuto de' forestieri si perdea la terra. A la fine vi feciono correre III pali, uno
            messer Passerino, e uno Azzo, e uno i marchesi. E sentendo che la gente della Chiesa, da
            MD cavalieri, erano venuti verso Reggio, si levarono da oste dì XXIIII di novembre, e
            tornarono in Modana; ma prima ebbono il castello di<gap/> E così mostra che·lle
            infortunate pianete di Saturno e di Marte ci attenessono la 'mpromessa delle loro
            congiunzioni istate in questo anno di tante battaglie e pericoli in questo nostro paese
            e altrove, come per noi è fatta e farà menzione.</p>
        </div2>
        <div2 type="capitolo">
          <head>CCCXXVIII</head>
          <argument>
            <p rend="italic">Come Castruccio fece trattare falsa pace co' parenti fiorentini de'
              suoi pregioni.</p>
          </argument>
          <p>Nel detto anno MCCCXXV, dì VII di novembre, i Fiorentini furono in grande sospetto
            dentro tra·lloro, temendo l'uno dell'altro di tradigione, e spezialmente di certi grandi
            e popolani possenti, i quali aveano loro figliuoli e fratelli in pregione a Lucca: sì
            feciono uno dicreto sotto grande pena, che nullo cittadino ch'avesse pregione a Lucca
            potesse essere castellano di nullo castello, o vicaro di lega o di gente, o richesto a
            nullo consiglio di Comune; però che sotto colore di pace, a petizione e mossa de'
            pregioni, teneano trattati con Castruccio contra il volere delli altri cittadini; e non
            fu sanza gran pericolo, se non che per gli savi cittadini fue riparato.</p>
        </div2>
        <div2 type="capitolo">
          <head>CCCXXIX</head>
          <argument>
            <p rend="italic">Dell'assedio e perdita di Montemurlo.</p>
          </argument>
          <p>Nel detto tempo, a dì XVIII di novembre, ancora la gente di Castruccio vennono
            scorrendo e guastando infino a Giogoli sanza nullo riparo, per ispaventare i Fiorentini;
            e a dì XXIIII di novembre Castruccio ritornò a Signa con suo isforzo; e a dì XXVII di
            novembre si puose all'assedio al castello di Montemurlo, e fecevi intorno più
            battifolli, e il dì seguente ebbe per patti la fortezza degli Strozzi che si chiamava
            Chiavello, e fecela abattere e tagliare dal piè, e l'altro dì ebbe per forza la torre a
            Palugiano ch'era de' Pazzi, e morirvi più di XXX uomini, e fecela disfare. E stando
            all'assedio di Montemurlo lo steccò tutto intorno, e con più difici vi gittava, e fece
            cavare il castello da la parte de la rocca, e fece cadere molto de le mura. Dentro
            v'erano per castellani Giovanni di messer Tedici degli Adimari e Neri di messer Pazzino
            de' Pazzi con CL buoni fanti di masnade; il castello era molto fornito di vittuaglia, ma
            male fornito d'arme e di gente a sì grande circuito e a tanto affanno di battaglie e di
            difici e di cave; e più volte mandarono per soccorso a Firenze, almeno che fossono
            forniti di gente che dentro gli atasse a la guardia. Queglino che·ll'aveano affare,
            ch'erano all'uficio della condotta de' soldati, per negrigenzia, overo per miseria di
            spendio, s'indugiarono tanto a fornirlo che quando vollono non ebbono il podere, né
            altro soccorso non si fece per gli Fiorentini; e si potea fare, che più volte Castruccio
            non v'avea III<hi rend="sup">C</hi> cavalieri, e per le grandi nevi e freddure molto
            straccata la sua gente; ma la viltà e la disaventura era tanta de' Fiorentini, e con
            esso la discordia, che no·ll'ardirono a·ssoccorrere quando si potea. Quegli del castello
            veggendosi abandonati da' Fiorentini, avendogli per più volte richesti di soccorso, e
            veggendo per le cave cadere le mura, e per gli molti difici fragellati, sì cercarono
            loro patti con Castruccio, e renderono il castello a dì VIII di gennaio MCCCXXV, salve
            per persone, con ciò che ne potessono trarre, e salvi i terrazzani che vi volessono
            dimorare; con tutto che malvagiamente trattò i terrazzani, che quasi tutti gli sperse, e
            recolla a gente di masnade a la guardia, rafforzando il castello molto di rocca e girone
            di mura e di torri, e murò di fuori la fronte: la quale perdita fu grande vergogna e
            sbigottimento a' Fiorentini, e fece aspra guerra al contado di Firenze e a quello di
            Prato.</p>
        </div2>
        <div2 type="capitolo">
          <head>CCCXXX</head>
          <argument>
            <p rend="italic">Di gente che mandò 'l re Ruberto a' Fiorentini.</p>
          </argument>
          <p>Nel detto anno, il dì di calen di dicembre, giunsono in Firenze CCC cavalieri che·cci
            mandò il re Ruberto di Puglia, la metà a nostro soldo. Furono cattiva gente, e niente di
            bene ci adoperaro. Che se a la loro venuta fossono stati valorosi, coll'altro aiuto de'
            Fiorentini e loro masnade poteano di leggere levare l'assedio da Montemurlo, ma o per
            loro viltà, o per comandamento del re, conoscendo la infortuna de' Fiorentini, non
            vollono fare una cavalcata, ma istarsi in Firenze a la guardia della terra.</p>
        </div2>
        <div2 type="capitolo">
          <head>CCCXXXI</head>
          <argument>
            <p rend="italic">Della sconfitta che' Pisani ebbono in mare in Sardigna dal re d'Araona,
              e come feciono pace.</p>
          </argument>
          <p>Nel detto anno MCCCXXV, in calen di dicembre, si partirono di Porto Pisano XXXIII
            galee, le quali i Pisani aveano armate per soccorrere e fornire Castello di Castro in
            Sardigna, ed erano gran parte degli usciti di Genova al loro soldo, e amiraglio messer
            Guasparre d'Oria; e a dì XXVIIII di dicembre si combatterono coll'armata del re d'Araona
            nel golfo di Calleri, ch'erano XXXI galea, e XL barche imborbottate, e VII cocche. A la
            fine de la dura battaglia l'armata de' Pisani furono sconfitti, e prese de le loro VIII
            galee, e molta gente morta e presa. I Pisani avendo perduta ogni speranza di potere
            soccorrere Castello di Castro, cercarono accordo col re d'Araona, e mandargli loro
            ambasciadori in su una galea con lettere e messi di nostro signore lo papa. A la fine la
            pace si compié, che' Pisani renderono a·re di Raona Castello di Castro e ogni fortezza
            ch'aveano in Sardigna, e egli gli quetò della rendita del tempo che l'aveano tenuta, poi
            ch'egli ne fu eletto signore, e l'uno a l'altro renderono i pregioni, e piuvicossi in
            Pisa la detta pace a dì X di giugno MCCCXXVI.</p>
        </div2>
        <div2 type="capitolo">
          <head>CCCXXXII</head>
          <argument>
            <p rend="italic">Come la gente di Castruccio ch'erano in Signa corsono infino a la città
              di Firenze.</p>
          </argument>
          <p>Nel detto anno MCCCXXV, a dì X di dicembre, le masnade di Castruccio ch'erano in Signa,
            intorno di CC cavalieri, corsono infino a San Piero a Monticelli, e venienne infino a le
            porte di Firenze: uscì una masnada di Fiamminghi a combattere con loro; e se per lo
            capitano della guerra fossono seguiti, aveanne la vittoria; ma per lo soperchio di gente
            furono rotti e malmenati da quegli di Castruccio. In Firenze si levò il romore, e
            sonarono le campane, e popolo e cavalieri furono in arme e uscirono fuori, e corsono
            infino a Settimo sanza ordine niuna. I nimici per lo soperchio si ritrassono a Signa
            sanza danno niuno; e la gente de' Fiorentini, ch'erano più di VIII<hi rend="sup">C</hi>
            cavalieri e popolo innumerabile, si tornarono la sera di notte in Firenze. La tratta fu
            gagliarda e di volontà, ma male ordinata, e per gli savi di guerra fu forte biasimata;
            che se Castruccio fosse stato in aguato pur con V<hi rend="sup">C</hi> cavalieri, avea
            sconfitti i Fiorentini, e presa combattendo la città.</p>
        </div2>
        <div2 type="capitolo">
          <head>CCCXXXIII</head>
          <argument>
            <p rend="italic">Come i Fiorentini stanziarono di dare la signoria de la città e contado
              al duca di Calavra figliuolo del re Ruberto.</p>
          </argument>
          <p>Nel detto anno, a dì XXIIII di dicembre, i Fiorentini veggendosi così affritti dal
            tiranno e in male stato, e con questo male ordinati e peggio in concordia, per cagione
            de le parti e sette tra' cittadini, e vivendo in paura grande di tradimento, temendo di
            coloro ch'aveano i loro figliuoli e frategli pregioni in Lucca, i quali erano possenti e
            grandi in Comune, e la forza del nimico era ogni dì a le porte per lo battifolle di
            Montemurlo e di Signa; i popolani guelfi, che reggeano la città col consiglio di gran
            parte de' grandi e possenti, non veggendo altro iscampo per la città di Firenze, sì
            elessono e ordinarono signore di Firenze e del contado Carlo duca di Calavra,
            primogenito del re Ruberto re di Gerusalem e di Cicilia, per tempo e termine di X anni,
            avendo la signoria e aministrazione de la città per suoi vicari, osservando nostre leggi
            e statuti, ed egli dimorando in persona a fornire la guerra, tenendo fermi M cavalieri,
            il meno, oltramontani; dovea avere CC<hi rend="sup">M</hi> di fiorini d'oro l'anno,
            pagandosi di mese in mese sopra le gabelle, e avendo uno mese di venuta e uno di
            ritorno; e fornita la guerra, per vittoria o per onorata pace, potea lasciare uno di sua
            casa o altro grande barone in suo luogo con IIII<hi rend="sup">C</hi> cavalieri
            oltramontani, e avere C<hi rend="sup">M</hi> fiorini d'oro l'anno. In questa forma con
            più altri articoli gli si mandò la lezione a Napoli per solenni ambasciadori; il quale
            duca, col consiglio del re Ruberto suo padre e de' suoi zii e d'altri de' suoi baroni,
            accettò la detta signoria a dì XIII gennaio; e saputa l'acettagione in Firenze n'ebbe
            grande allegrezza, sperando per la sua venuta essere vendicati e diliberi da la forza
            del tiranno Castruccio, e messi in buono stato. E partissi di Napoli per venire
            a·fFirenze a dì XXXI di maggio MCCCXXVI.</p>
        </div2>
        <div2 type="capitolo">
          <head>CCCXXXIV</head>
          <argument>
            <p rend="italic">Come quegli di Bruggia in Fiandra furono sconfitti, e trassono il loro
              conte di pregione.</p>
          </argument>
          <p>Nel detto anno MCCCXXV, all'uscita del mese di novembre, parte della gente di Bruggia
            in Fiandra avendosi rubellati dal loro signore, come addietro è fatta menzione,
            guerreggiando il paese furono sconfitti tra Bruggia e Guanto dal conte di Namurro e da
            quegli di Guanto, e morti più di VI<hi rend="sup">C</hi>. E poi a pochi giorni quegli
            del Franco di Bruggia furono sconfitti dal detto conte e da quegli di Guanto, e
            rimasorne morti più di VIII<hi rend="sup">C</hi>; per le quali sconfitte e abassamento
            che fu fatto di loro, fu trattato accordo, e quegli di Bruggia trassono di pregione Luis
            il giovane loro conte e loro signore.</p>
        </div2>
        <div2 type="capitolo">
          <head>CCCXXXV</head>
          <argument>
            <p rend="italic">Come lo 'nfante figliuolo del re d'Araona tolse le decime del papa.</p>
          </argument>
          <p>Nel detto anno, del mese d'ottobre, Anfus detto infante d'Araona tolse a' collettori
            del papa che tornavano di Spagna tutti i danari ricolti di decime e di sovenzioni; e
            dissesi che furono CC<hi rend="sup">M</hi> di fiorini d'oro la valuta; onde il papa si
            crucciò forte. Il re d'Araona mandò a corte suoi ambasciadori, dicendo come la detta
            moneta volea in presto per la guerra di Sardigna, e volea darne pegno più castella a la
            Chiesa, e accordossene col papa. Del mese di novembre presente VI galee del re d'Araona
            ch'andavano in Sardigna si combatterono con VII di Genovesi, e quelle de' Catalani
            furono sconfitte, e presane l'una, con grande danno di loro gente.</p>
        </div2>
        <div2 type="capitolo">
          <head>CCCXXXVI</head>
          <argument>
            <p rend="italic">Come i Fiorentini feciono loro capitano di guerra messere Piero di
              Narsi.</p>
          </argument>
          <p>Nel detto anno MCCCXXV, in calen di gennaio, i Fiorentini feciono loro capitano di
            guerra messer Piero di Narsi cavaliere banderese della contea di Bari de·Loreno, il
            quale tornando d'oltremare dal Sipolcro, il settembre dinanzi per sua prodezza e valore
            volle essere a la battaglia, ove i Fiorentini furono sconfitti, ed egli vi fu preso, e
            'l figliuolo morto, e di sua gente assai; e tornato lui di pregione per sua redenzione,
            fu eletto capitano; e presa lui la signoria, con molta prodezza e sollecitudine si
            resse, tenendo Castruccio assai corto de la guerra, e per suo senno fece trattato con
            certi conastaboli di suo paese ch'erano con Castruccio di fare uccidere Castruccio e di
            rubellargli Signa e Carmignano, e tornare da la parte de' Fiorentini con più di CC
            cavalieri. Iscoperto per Castruccio il detto trattato, a dì XX di gennaio fece tagliare
            la testa a III conastaboli, due Borgognoni e uno Inghilese, e VI Tedeschi, che teneano
            mano al tradimento, per la qual cosa molto si turbarono i soldati e masnade di
            Castruccio; e diede commiato a tutti i Franceschi e Borgognoni ch'avea, intra gli altri
            a messere Guiglielmo di Noren ch'avea traditi i FiorentIni, ed era di quella giura, onde
            molto si scompigliaro le masnade di Castruccio.</p>
        </div2>
        <div2 type="capitolo">
          <head>CCCXXXVII</head>
          <argument>
            <p rend="italic">Come per gli Ghibellini de la Marca fu presa la Roccacontrada.</p>
          </argument>
          <p>Nel detto anno, a dì XII di gennaio, quegli di Fabbriano con gente ghibellina de la
            Marca e masnade d'Arezzo presono per tradimento con forza il castello della
            Roccacontrada, e uccisonvi molti di quegli che teneano la parte della Chiesa, pur de'
            maggiori de la terra, uomini e donne e fanciugli.</p>
        </div2>
        <div2 type="capitolo">
          <head>CCCXXXVIII</head>
          <argument>
            <p rend="italic">Come Castruccio arse San Casciano e venne infino a Peretola, e poi arse
              e abandonò Signa.</p>
          </argument>
          <p>Nel detto anno, a dì XXX di gennaio, messer Piero di Narsi capitano di guerra in
            Firenze cavalcò a Signa con IIII<hi rend="sup">C</hi> cavalieri subitamente, e tornò la
            sera; poi per gelosia di perdere la fortezza vi venne Castruccio in persona a dì III di
            febbraio, e menonne presi VII conastaboli tra a cavallo e a piè. E per questa cagione de
            la cavalcata di messer Piero, e per dispetto di ciò, avendo i Fiorentini per niente,
            Castruccio tornò in Signa con VII<hi rend="sup">C</hi> cavalieri e II<hi rend="sup">M</hi> pedoni a dì XVIIII di febbraio, e cavalcò a Torri in Valdipesa, e guastò e arse
            tutta la villa levando gran preda; e poi a dì XXII di febbraio fece un'altra cavalcata
            infino a San Casciano, e arse il borgo e tutta la contrada, e la sera tornò in Signa. Il
            capitano de' Fiorentini co' cavalieri ch'avea cavalcò il dì in sul poggio di Campaio; ma
            se fossono iti a la Lastra per lo piano, e preso il passo, Castruccio e sua gente erano
            sconfitti: si tornarono straccati e male in ordine per l'affanno e lungo cammino
            ch'aveano fatto il giorno.</p>
        </div2>
        <div2 type="capitolo">
          <head>CCCXXXIX</head>
          <argument>
            <p rend="italic">Di quello medesimo.</p>
          </argument>
          <p>E poi, a dì XXV di febbraio, Castruccio per fare più onta a' Fiorentini venne con
              VIII<hi rend="sup">C</hi> cavalieri e III<hi rend="sup">M</hi> pedoni infino a
            Peretola, e incontanente si tornò in Signa, ma per ciò di Firenze non uscì uomo a la
            difesa. E poi, a dì XXVIII di febbraio, ricolta sua gente fece ardere Signa e tagliare
            il ponte sopra l'Arno, e abbandonò la terra, e ridussesi a Carmignano, e quello fece
            crescere e afforzare, e riducere a la guardia de' rubelli di Firenze e di Signa e di
            tutta la contrada. La cagione perch'abandonò Signa si disse perché gli era di gran costo
            a mantenerla, e di grande rischio, quando i Fiorentini fossono stati valorosi, essendo
            così di presso a la città, e sentendo come il duca s'aparecchiava di mandare gente
            a·fFirenze, temendo che la gente che tenea in Signa non fosse soppresa. Ma bene ebbe
            tanto ardire Castruccio e tanto gran cuore, che istando in Signa cercò con grandi
            maestri se si potesse alzare con mura il corso del fiume d'Arno a lo stretto della
            pietra Golfolina per fare allagare i Fiorentini, ma trovarono i maestri che 'l calo
            d'Arno da Firenze infino là giù era CL braccia, e però lasciò di fare la 'mpresa.</p>
        </div2>
        <div2 type="capitolo">
          <head>CCCXL</head>
          <argument>
            <p rend="italic">Come i Bolognesi feciono pace con messer Passerino.</p>
          </argument>
          <p>Nel detto anno, in calen di febbraio, i Bolognesi feciono pace con messer Passerino
            signore di Mantova e di Modana, e per patti riebbono tutti i loro castelli e fortezze e
            Monteveglio, perché furono sconfitti, e tutti i loro pregioni: e per sicurtà della pace
            diedono XL stadichi, giovani garzoni figliuoli di buoni uomini di Bologna.</p>
        </div2>
        <div2 type="capitolo">
          <head>CCCXLI</head>
          <argument>
            <p rend="italic">Come certe masnade d'Arezzo furono sconfitte da quelle de'
            Perugini.</p>
          </argument>
          <p>Nel detto anno, a dì XVII di febbraio, CCC soldati del vescovo d'Arezzo ch'erano a la
            Città di Castello, andando a guastare il castello de la Fratta, si scontrarono colle
            masnade de' Perugini, e combattersi insieme aspramente; e se non fosse ch'era presso a
            notte grande dammaggio si faceano insieme. A la fine quegli d'Arezzo n'ebbono il
            peggiore.</p>
        </div2>
        <div2 type="capitolo">
          <head>CCCXLII</head>
          <argument>
            <p rend="italic">Come la gente de la Chiesa, capitano messer Vergiù di Landa, cominciaro
              guerra a Modana.</p>
          </argument>
          <p>Nel detto anno, a dì X di marzo, messer Vergiù di Landa venne sopra Modana con VIII<hi rend="sup">C</hi> cavalieri di quegli della Chiesa, e ripuose Sassuolo; e poi del mese
            di maggio prese Castelvecchio, e più castelletta e villaggi de' Modanesi. E' Fiorentini
            vi mandarono in aiuto della Chiesa CC cavalieri; e con questa gente e co' figliuoli di
            messere Ghiberto da Coreggia messer Vergiù vinse per forza, a dì XV di giugno MCCCXXVI,
            l'isola di Sezzana ch'era steccata e guernita di bertesche, e avevavi CC cavalieri e
              III<hi rend="sup">M</hi> pedoni a guardia per lo signore di Mantova, i quali furono
            sconfitti, e presa la fortezza del ponte a Borgoforte di qua da Po, iscorrendo il
            mantovano con grande danno de' ribelli della Chiesa. E poi a dì II di luglio presono per
            forza gli antiporti e' borghi di Modana, ch'erano affossati e steccati; e' cavalieri de'
            Fiorentini furono de' primai ch'entrarono a l'antiporta, e poco fallì che non ebbono la
            città; e stettono tutto luglio a l'assedio di Modana tenendola molto stretta. A l'uscita
            di luglio messer Passerino colla lega de' Ghibellini di Lombardia per tema di perdere
            Modana si partirono dall'assedio d'uno castello de' marchesi Cavalcabò in chermonese, e
            feciono al Po ponte di navi. Messer Vergiù e sua gente sentendo il soperchio de' nimici
            misono fuoco ne' borghi di Modana e se ne partiro, e tornarono a Reggio, e guastarla
            intorno.</p>
        </div2>
        <div2 type="capitolo">
          <head>CCCXLIII</head>
          <argument>
            <p rend="italic">Come 'l vescovo d'Arezzo fece disfare Laterino.</p>
          </argument>
          <p>Nell'anno MCCCXXVI, del mese di marzo, il vescovo d'Arezzo fece disfare il castello di
            Laterino, che non vi rimase pietra sopra pietra, e eziandio fece tagliare il poggio in
            croce, acciò che mai non vi si potesse su fare fortezza; e tutti gli abitanti fece
            andare in diverse parti, ch'erano bene V<hi rend="sup">C</hi> famiglie; e ciò fece per
            dispetto degli Ubertini, e acciò che nol potessono rubellare, perché sentì che alcuno di
            loro venne a Firenze per trattare di dare il detto Laterino a' Fiorentini e allegarsi
            co·lloro, però che 'l vescovo gli avea cacciati d'Arezzo, perch'egli cercavano in corte
            col papa che 'l proposto d'Arezzo, ch'era degli Ubertini, avesse il vescovado
          d'Arezzo.</p>
        </div2>
        <div2 type="capitolo">
          <head>CCCXLIV</head>
          <argument>
            <p rend="italic">Come i Ghibellini della Marca corsono la città di Fermo, e ruppono la
              pace ordinata colla Chiesa.</p>
          </argument>
          <p>Nel detto anno, a dì XXVI di marzo, essendo trattato accordo da quegli della città di
            Fermo colla Chiesa, e quegli della terra faccendone festa e ballando per la città uomini
            e donne, quegli d'Osimo con certi caporali ghibellini de la Marca, non piaccendo loro
            l'accordo, entrarono nella città e corsonla, e uccisonne de' caporali che voleano
            l'accordo, e nel palagio del Comune misono fuoco, essendovi il consiglio per lo detto
            accordo compiere; e molta buona gente vi morì, e furono arsi e magagnati.</p>
        </div2>
        <div2 type="capitolo">
          <head>CCCXLV</head>
          <argument>
            <p rend="italic">Come Castruccio con sua gente cavalcò in Creti e infino a Empoli.</p>
          </argument>
          <p>Nel detto anno Castruccio, avendo di poco avuta la castellina di Creti, che uno de'
            Frescobaldi che·ll'avea in guardia per moneta la rendé, sì si distese poi Castruccio e
            sua gente per lo Creti, e diede battaglia a Vinci e a·cCerreto e a Vitolino, e passò
            Arno infino a Empoli. E poi a dì V d'aprile ebbe il castelletto di Petroio sopra Empoli,
            e quello guernì: e co la castellina gran danno faceano alla strada e a tutto il paese.
            Ma poi a dì XXV di giugno abandonò Petroio e disfecelo, per tema della venuta del duca
            d'Atene e gente del re Ruberto.</p>
        </div2>
        <div2 type="capitolo">
          <head>CCCXLVI</head>
          <argument>
            <p rend="italic">Come il vescovo d'Arezzo fu privato dello spirituale per lo papa, e
              come fu eletto legato per venire in Toscana.</p>
          </argument>
          <p>Nel detto anno, a dì XVII d'aprile, papa Giovanni in concestoro di tutti i cardinali
            apo Vignone dispuose il vescovo d'Arezzo de' Tarlati dello spirituale del vescovado, e
            concedettelo in guardia al proposto della chiesa d'Arezzo, ch'era degli Ubertini; ma per
            ciò non lasciò, e non ubbidette a' mandati del papa. E in quello concestoro elesse il
            papa per legato in Toscana e terra di Roma, per richesta e petizione de' Fiorentini e
            del re Ruberto, messer Gianni Guatani degli Orsini dal Monte cardinale, e fecelo paciaro
            in Toscana, acciò che mettesse consiglio e pace nelle discordie di Toscana, dandogli
            grande autoritade di procedere spiritualmente a chi fosse disubbidiente a la Chiesa.</p>
        </div2>
        <div2 type="capitolo">
          <head>CCCXLVII</head>
          <argument>
            <p rend="italic">Come si ricominciò guerra in Romagna.</p>
          </argument>
          <p>Nel detto anno MCCCXXVI, del mese d'aprile, si cominciò guerra in Romagna tra Forlì e
            Faenza, e rubellossi per gli Ghibellini il castello di Lucchio. Quegli di Faenza e'
            Guelfi l'assediaro, e' Ghibellini di Romagna e di Lombardia vi vennono a fornirlo con
            gran forza; e di Firenze e di Toscana v'andò gente in servigio de' Guelfi. A la fine per
            accordo s'arrendé a' signori di Faenza.</p>
        </div2>
        <div2 type="capitolo">
          <head>CCCXLVIII</head>
          <argument>
            <p rend="italic">Come Castruccio cavalcò in su quello di Prato, e fece fare una fortezza
              al ponte Agliana.</p>
          </argument>
          <p>Nel detto anno, del mese d'aprile, Castruccio avendo molto molestati i Pratesi, e
            sostenea uno battifolle fatto in Valdibisenzo chiamato Serravallino, e un altro presso a
            l'Ombrone verso Carmignano, sì ne puose un altro a ponte Agliana tra Prato e Pistoia per
            guerreggiare i Pratesi, e perché i Pistolesi potessono lavorare le loro terre: le quali
            fortezze furono tutte abandonate e disfatte alla venuta del duca d'Attene luogotenente
            del duca di Calavra.</p>
        </div2>
        <div2 type="capitolo">
          <head>CCCXLIX</head>
          <argument>
            <p rend="italic">Come Azzo Visconti fece guerra a' Bresciani, e tolse loro più
            castella.</p>
          </argument>
          <p>Nel detto tempo, del mese di marzo e d'aprile, Azzo Visconti co le masnade di Milano
            fece gran guerra a' Bresciani, e tolse loro più castella e fortezze.</p>
        </div2>
        <div2 type="capitolo">
          <head>CCCL</head>
          <argument>
            <p rend="italic">Come messer Piero di Narsi capitano de' Fiorentini fu isconfitto da la
              gente di Castruccio, e poi mozzo il capo.</p>
          </argument>
          <p>Nel detto tempo, a dì XIIII di maggio, messer Piero di Narsi capitano di guerra de'
            Fiorentini per fare alcuna valentia innanzi che la gente del duca venisse, si cercò uno
            trattato con certi conastaboli borgognoni e di suo paese ch'erano con Castruccio,
            d'avere il castello di Carmignano; e segretamente, sanza sentirlo niuno Fiorentino, si
            raunò di tutte le masnade CC de' migliori cavalieri e con gente a piè da V<hi rend="sup">C</hi>, e subitamente si partì di Prato, e passò l'Ombrone scorrendo la contrada; il
            quale da' detti conastaboli fu tradito, ch'eglino colla gente di Castruccio aveano messo
            inn–aguato in due luogora IIII<hi rend="sup">C</hi> cavalieri e popolo assai, e uscirono
            adosso al detto messer Piero e sua gente, il quale co' primi combattendo vigorosamente,
            e ruppegli; ma poi sopravegnendo l'altro aguato, fu rotto e sconfitto e preso, egli e
            messer Ame di Guberto e messer Utasso, conostaboli franceschi, e bene XI cavalieri di
            corredo, e XL scudieri franceschi e gente a piè assai; onde in Firenze n'ebbe gran
            dolore, con tutto se n'avesse colpa per la sua troppa sicurtà e non volere consiglio.
            Avuta questa vittoria Castruccio, venne in Pistoia e fece tagliare la testa al detto
            messere Piero, opponendogli come gli avea giurato, quando si ricomperò di sua pregione,
            di non essergli incontro; ma non fu vero, che messer Piero era leale cavaliere e pro', e
            di lui fu gran dammaggio; ma fecelo morire Castruccio per crescere più l'onta de'
            Fiorentini, e per ispaurire i Franceschi loro soldati.</p>
        </div2>
        <div2 type="capitolo">
          <head>CCCLI</head>
          <argument>
            <p rend="italic">Come il duca d'Atene venne in Firenze vicaro del duca di Calavra.</p>
          </argument>
          <p>Nel detto anno MCCCXXVI, a dì XVII di maggio, giunse in Firenze il duca d'Atene e conte
            di Brenna con IIII<hi rend="sup">C</hi> cavalieri, per vicario del duca di Calavra, e
            tutte le signorie fece giurare sotto la signoria del duca di Calavra e sua; e cassò
            tutte lezioni fatte de' priori per lo innanzi, e' primi priori a mezzo giugno fece a sua
            volontà. Il detto signore mandò il re Ruberto innanzi, perché il granduca indugiava più
            sua venuta, per cagione dell'armata ch'aparecchiava per mandare in Cicilia; e i detti
            cavalieri vennono a mezzo soldo del re, e l'altro mezzo del Comune di Firenze. E quello
            tanto tempo che 'l detto duca d'Atene tenne la signoria, ciò fu infino a la venuta del
            duca di Calavra figliuolo del re, la seppe reggere saviamente e fu signore savio e di
            gentile aspetto, e menò seco la moglie figliuola del prenze di Taranto e nipote del re
            Ruberto: albergò a casa de' Mozzi Oltrarno; e a dì XXII di maggio fece piuvicare in
            Firenze lettere papali, come la Chiesa avea fatto il re Ruberto vicario d'imperio in
            Italia vacante imperio.</p>
        </div2>
        <div2 type="capitolo">
          <head>CCCLII</head>
          <argument>
            <p rend="italic">Come l'armata del re Ruberto andò in Cicilia, e poi come tornò in
              Maremma e nella riviera di Genova.</p>
          </argument>
          <p>Nel detto tempo, a dì XXII di maggio, si partì di Napoli l'armata del re Ruberto, la
            quale furono LXXXX tra galee e uscieri e più altri legni passaggeri con M cavalieri; de
            la quale armata fu ammiraglio e capitano il conte Novello conte d'Andri e di
            Montescheggioso de la casa del Balzo; e a dì XIII di giugno arrivarono in Cicilia ne la
            contrada di Patti, e guastarono infino a Palermo, e poi nel piano di Melazzo; e poi si
            ricolsono a galee, e valicarono per lo Fare, e guastarono intorno a Cattana e Agosta e
            Seragosa, e tornaro infino a le mura di Messina; e poi si ricolsono in galee, e
            rivalicarono per lo Fare sanza contasto niuno, e ripuosonsi ancora nel piano di Melazzo.
            Allora il figliuolo di don Federigo, che si chiamava il re Imperio, vi cavalcò con
              VII<hi rend="sup">C</hi> cavalieri; ma il conte s'era già ricolto con suo stuolo a
            galee, sì che non v'ebbe battaglia, ma grandissimo danno e guasto feciono all'isola di
            Cicilia. Poi, a dì XIIII di luglio, tornati all'isola di Ponzo, e rinfrescati di
            vittuaglia, si partirono, e com'era ordinato di venire nella riviera di Genova e in
            Lunigiana, la detta armata per guerreggiare gli usciti di Genova e Castruccio da quella
            parte, e 'l duca verso Firenze; e partendosi, arrivarono in Maremma, e a dì XX di luglio
            scesono in terra, e presono per forza il castello di Magliano, e quello di Colecchio, e
            più altre villate de' conti da Santa Fiore, levando grandi prede con grande danno de'
            detti conti. Poi si partirono di Maremma, e lasciarono guernito Magliano di C cavalieri
            per guerreggiare i detti conti; si partirono e arrivarono a Portoveneri, e là
            s'accozzarono coll'oste de' Genovesi per racquistare le terre della riviera e fare
            guerra a Castruccio, ma poco v'aprodaro di racquistare fortezza niuna, se non che arsono
            per forza combattendo i borghi di Lievanto e poi quegli di Lerice; e bistentando nel
            golfo della Spezia, non s'ardirono di scendere in Lunigiana, però che Castruccio v'era
            guernito di molti cavalieri e pedoni, e 'l duca di Calavra non era ancora uscito ad oste
            sopra quello di Lucca, com'era fatta l'ordine; sì che stando e operando invano, a
            l'uscita di settembre si dipartì la detta armata, e' Genovesi tornarono in Genova, e'
            Provenzali in Proenza, e l'altre a Napoli; ma il conte Novello scese in Maremma, e con C
            cavalieri venne al duca di Calavra ch'era in Firenze.</p>
        </div2>
        <div2 type="capitolo">
          <head>CCCLIII</head>
          <argument>
            <p rend="italic">Come il legato del papa arrivò in Toscana e venne in Firenze.</p>
          </argument>
          <p>Nel detto anno MCCCXXVI messere Gianni degli Orsini cardinale e legato per la Chiesa
            arrivò a Pisa in su V galee de' Pisani a dì XXIII di giugno, e da' Pisani gli fu fatto
            grande onore, con tutto che in grande guardia e gelosia erano, sentendo in Firenze il
            duca d'Atene. E in quegli giorni IIII<hi rend="sup">C</hi> cavalieri provenzali, gentili
            uomini, vennono per mare in su X galee di Proenza a Talamone per venire in Firenze.
            Istando il legato in Pisa, Castruccio gli mandò lettere, dicendo in tinore che con tutto
            che·lla fortuna l'avesse fatto ridere s'acconciava di volere pace co' Fiorentini; ma
            furono parole vane e infinte, a quello che seguì poi. Dimorato il legato in Pisa
            alquanti giorni, si venne in Firenze a dì XXX di giugno, e da' Fiorentini fu ricevuto
            onorevolemente quasi come papa, e fattogli dono di M fiorini d'oro in una coppa. Albergò
            a Santa Croce al luogo de' frati minori, e a dì IIII di luglio piuvicò la sua legazione,
            e com'era legato e paciaro in Toscana, e nel Ducato, e nella Marca d'Ancona, e in
            Campagna e terra di Roma, e nell'isola di Sardigna, faccendo per sue lettere amonizione
            a tutte le città e signori di sua legazione che 'l dovessono ubbidire e dare aiuto e
            favore.</p>
        </div2>
        <div2 type="capitolo">
          <head>CCCLIV</head>
          <argument>
            <p rend="italic">Come III<hi rend="sup">C</hi> cavalieri di quegli del signore di Milano
              furono sconfitti a Tortona.</p>
          </argument>
          <p>Nel detto tempo, a dì XXVIIII di giugno, III<hi rend="sup">C</hi> cavalieri di quegli
            di Galeasso signore di Milano con popolo assai uscirono di Pavia, e vennono per guastare
            Tortona; e guastando la contrada, e sparti d'intorno di Tortona, uscirono CL cavalieri
            di quegli del re Ruberto e della Chiesa, e tutti quegli della terra per comune, e
            sconfissongli con danno di loro, e assai morti e presi.</p>
        </div2>
        <div2 type="capitolo">
          <head>CCCLV</head>
          <argument>
            <p rend="italic">Come Tano da Iegi sconfisse gente de' Ghibellini de la Marca, e come in
              Rimine fu fatto uno grande tradimento.</p>
          </argument>
          <p>Nel detto tempo, all'entrante di luglio, gente di Fabbriano e altri Ghibellini de la
            Marca, intorno di CCCL cavalieri e popolo assai, essendo cavalcati per prendere o
            guastare il castello di Murro, Tano signore d'Iegi coll'aiuto de' Malatesti di Rimine
            vennono al soccorso di Murro subitamente, e trovando sparti e sproveduti gl'inimici, gli
            misono in isconfitta con grande danno di loro. Essendo messer Malatesta con sua gente al
            detto Murro, messer Lamberto, figliuolo di Gianniciotto suo cugino, per signoreggiare
            Rimine sì ordinò uno laido tradimento, sì come pare costume di Romagnuoli; che fece
            invitare messer Ferrantino e 'l suo figliuolo suoi consorti, e a tavola mangiando
            co·llui gli fece assalire con arme, e prendere e ritenere, e quale di loro famiglia si
            mise a la difensione di loro signori fu morto e tagliato; e poi ciò fatto, corse la
            terra faccendosene signore. Sentendo ciò messer Malatesta ch'era a Murro, subitamente
            cavalcò con sua gente e con sua amistà a la città di Rimine, e là giugnendo fece
            tagliare una porta coll'aiuto de' suoi amici d'entro, e corse la terra, e riscosse i
            pregioni suoi cugini. Il traditore messer Lamberto veggendo la forza di messer Malatesta
            non si mise a difensione, ma fuggendo a gran pena scampò nel castello di Santangiolo in
            loro contrada.</p>
        </div2>
        <div2 type="capitolo">
          <head>CCCLVI</head>
          <argument>
            <p rend="italic">Come il duca venne in Siena, ed ebbe la signoria V anni.</p>
          </argument>
          <p>Nel detto anno, a dì X di luglio, il duca di Calavra con sua baronia e cavalieri entrò
            nella città di Siena, e da' Sanesi fu ricevuto onorevolemente. Trovò la terra molto
            partita per la guerra ch'era intra' Tolomei e' Salimbeni, che quasi tutti i cittadini
            chi tenea coll'uno e chi coll'altro; e' Fiorentini temendo per quella discordia che la
            terra non si guastasse, e parte guelfa non prendesse altra volta per la detta discordia,
            sì mandarono per loro ambasciadori pregando il duca che per Dio non si partisse della
            terra infino che non gli avesse acconci insieme, e avesse la signoria della città; e 'l
            duca così fece, che tra le due case Tolomei e Salimbeni fece fare triegua con
            sofficiente sicurtà V anni, e fecevi molti cavalieri novelli, e dimorovvi infino a dì
            XXVIII di luglio; e in questa dimoranza tanto s'adoperò tra per paura e per amore, come
            sono le parti nella città divise, gli fu data la signoria di Siena per V anni sotto
            certo modo e ordine, e per questa stanza del duca in Siena, volle da' Fiorentini oltre
            a' patti XVI<hi rend="sup">M</hi> fiorini d'oro, onde i Fiorentini si tennono male
            appagati.</p>
        </div2>
      </div1>
      <div1 type="libro">
        <head>LIBRO UNDECIMO</head>
        <argument>
          <p rend="italic">Qui comincia lo XI libro, il quale conta de la venuta in Firenze di Carlo
            duca di Calavra figliuolo del re Ruberto, per la cui venuta fu cagione che lo re eletto
            de' Romani venne de la Magna in Italia.</p>
        </argument>
        <div2 type="capitolo">
          <head>I</head>
          <p>Carlo duca di Calavra e primogenito del re Ruberto re di Gerusalem e di Cicilia entrò
            nella città di Firenze mercolidì all'ora di mezzodì, dì XXX di luglio MCCCXXVI, co la
            duchessa sua moglie e figliuola di messere Carlo di Valos di Francia, cogl'infrascritti
            signori e baroni, cioè messer Gianni fratello del re Ruberto e prenze de la Morea colla
            donna sua, messer Filippo dispoto di Romania e figliuolo del prenze di Taranto nipote
            del re, il conte di Squillaci, messer Tommaso di Marzano, il conte di Sansoverino, il
            conte di Chiermonte, il conte di Catanzano e quello di Sangineto in Calavra, il conte
            d'Arriano, il conte Romano di Nola, il conte di Fondi nipote di papa Bonifazio, il conte
            di Minerbino, messer Guiglielmo lo Stendardo, messer Amelio dal Balzo, il signore di
            Berra e quello di Merlo, messer Giuffredi di Gianvilla, e messer Iacomo di Cantelmo, e
            Carlo d'Artugio di Proenza, e 'l signore del Sanguino, e messer Berardo di siri Grori
            d'Aquino, e messer Guiglielmo signore d'Ebole, e più altri signori e cavalieri francesci
            e provenzali e catalani e del Regno e napoletani, i quali furono in quantità, co'
            Provenzali che vennono per mare, da MD cavalieri, sanza quegli del duca d'Atene,
            ch'erano IIII<hi rend="sup">C</hi>; intra' quali tutti avea bene CC cavalieri a sproni
            d'oro, molto bella gente e nobile, e bene a cavallo, e in arme, e in arnesi, che bene MD
            some a muli a campanelle aveano. Da' Fiorentini fu ricevuto con grande onore e
            processione; albergò nel palagio del Comune di costa a la Badia, ove solea stare la
            podestà, e sì tenea ragione; e la signoria e le corti de la ragione andò a stare in Orto
            Sammichele ne le case che furono de' Macci. E nota la grande impresa de' Fiorentini, che
            avendo avute tante afflizzioni e dammaggi di persone e d'avere, e così rotti insieme, in
            meno d'uno anno col loro studio e danari feciono venire in Firenze uno sì fatto signore,
            e con tanta baronia e cavalleria, e il legato del papa, che fu tenuta grande cosa da
            tutti gl'Italiani, e dove si seppe per l'universo mondo. E dimorato il duca in Firenze
            alquanti dì, sì mandò per l'amistà. I Sanesi gli mandarono CCCL cavalieri, i Perugini
            CCC cavalieri, i Bolognesi CC cavalieri, gli Orbitani C cavalieri, i signori Manfredi da
            Faenza con C cavalieri, il conte Ruggieri mandò CCC fanti, e 'l conte Ugo in persona con
            CCC fanti, e la cerna de' pedoni del nostro contado; e per tutti si credette che facesse
            oste; e l'apparecchiamento fu grande, e fece imporre a' cittadini ricchi LX<hi rend="sup">M</hi> fiorini d'oro. Poi, quale si fosse la cagione, non procedette
            l'oste: chi disse perché il re suo padre non volle, sentendo che tutti i tiranni di
            Lombardia e di Toscana s'apparecchiavano di venire in aiuto a Castruccio per combattere
            col duca; e chi disse che l'ordine fatto per lo duca sì dell'armata e sì d'altri
            trattati, e ancora i Fiorentini molto stanchi delle spese, non era bene disposta la
            materia; e per alcuno si disse che Castruccio era stato in trattato di pace col legato e
            col duca, e sotto il trattato trasse suoi vantaggi da la lega de' Ghibellini di
            Lombardia, e si fornì; e così ingannò il duca, e tornò in vano la 'mpresa; e a questa
            diamo più fede, che fummo presenti; con tutto che molti dissono che se 'l duca fosse
            stato franco signore, avendo tanta baronia e cavalleria, sanza porsi a soggiornare nella
            sua venuta né a Siena né a Firenze, e del mese di luglio e d'agosto che Castruccio fu
            forte malato, avendo cavalcato verso Lucca, avea vinta la guerra a·ccerto.</p>
        </div2>
        <div2 type="capitolo">
          <head>II</head>
          <argument>
            <p rend="italic">Di quistioni che 'l duca mosse a' Fiorentini per istendere sua
              signoria.</p>
          </argument>
          <p>Poi a dì XXVIIII d'agosto sequente il duca volle dichiarare co' Fiorentini la sua
            signoria, e allargare i patti, spezialmente di potere liberamente fare priori a sua
            volontà, e simile ogni signoria e ufici e guardia di castella e in città e in contado, e
            a potere a sua volontà fare guerra e pace, e rimettere in Firenze isbanditi e ribelli,
            nonistante altri capitoli; e fecesi riconfermare la signoria per X anni, cominciandosi
            in calen di settembre, MCCCXXVI. E in questa mutazione ebbe grande gelosia in Firenze,
            però che' grandi e' potenti per rompere gli ordini della giustizia del popolo si
            raunarono insieme, e voleano dare la signoria libera al duca e sanza termine, e niuno
            salvo; e ciò non faceano né per amore né fede ch'al duca avessono, né che a·lloro
            piacesse sua signoria per sì fatto modo, ma solamente per disfare il popolo e gli ordini
            della giustizia. Il duca sopra·cciò ebbe savio consiglio, e tenne col popolo, il quale
            gli avea data la signoria, e così s'aquetò la città, e' grandi rimasono di ciò molto
            ispagati.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come il cardinale piuvicò processo contra Castruccio e 'l vescovo
              d'Arezzo.</p>
          </argument>
          <p>Nel detto tempo, a dì XXX d'agosto, il legato cardinale, veggendo che Castruccio e 'l
            vescovo d'Arezzo l'aveano tenuto in parole dell'accordo e fare i suoi comandamenti, sì
            piuvicò nella piazza di Santa Croce, ove fu il duca e tutta sua gente e' Fiorentini e'
            forestieri contra' detti, aspri processi contra Castruccio, sì come scomunicato per più
            casi, e sismatico e fautore degli eretici, e persecutore de la Chiesa, privandolo d'ogni
            sua dignità, e che ogni uomo lui e sua gente potesse offendere in avere e persone sanza
            peccato, iscomunicando chi gli desse aiuto o favore; e il vescovo d'Arezzo de' Tarlati
            scomunicò per simile modo, e 'l privò del vescovado, dello spirituale e temporale.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Del fallimento della compagnia degli Scali di Firenze.</p>
          </argument>
          <p>Nel detto tempo, a dì IIII d'agosto, fallì la compagnia degli Scali e Amieri e
            figliuoli Petri di Firenze, la quale era durata più di CXX anni, e trovarsi a dare tra
            cittadini e forestieri più di IIII<hi rend="sup">C</hi> migliaia di fiorini d'oro; e fue
            a' Fiorentini maggiore sconfitta, sanza danno di persone, che quella d'Altopascio, però
            che chi aveva danari in Firenze perdé co·lloro; sì che da ogni parte il detto anno i
            Fiorentini sì di sconfitte, sì di mortalità, sì di perdita di possessioni arse e guaste,
            e sì di pecunia, ebbono grande persecuzione; e molte d'altre buone compagnie di Firenze
            per lo fallimento di quella furono sospette con grande danno di loro.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come si murò il castello di Signa per gli Fiorentini.</p>
          </argument>
          <p>Nel detto anno MCCCXXVI, dì XIIII del mese di settembre, i Fiorentini veggendo che 'l
            duca loro signore non era acconcio di fare oste né cavalcata contra Castruccio signore
            di Lucca in quello anno, sì ordinarono di riporre ed afforzare Signa e Gangalandi, acciò
            che 'l piano e contado da quella parte si potesse lavorare; e così fu fatto, e Signa fu
            murata di belle mura e alte, e con belle torri e forti, de' danari del Comune di
            Firenze, e fu fatta certa immunità e grazia a quale terrazzano vi rifacesse le case; e
            Gangalandi s'ordinò di riporre per me' la pieve scendendo verso l'Arno sopra capo al
            ponte: fecionsi i fossi, ma non si compié allora.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Conta della prima impresa di guerra che 'l duca di Calavra fece con tra
              Castruccio.</p>
          </argument>
          <p>Nel detto anno, a l'entrante d'ottobre, il duca di Calavra signore di Firenze ordinò
            con Ispinetta marchese Malispina ch'egli entrasse nelle sue terre di Lunigiana a
            guerreggiare da quella parte Castruccio, e soldogli in Lombardia CCC cavalieri, e il
            legato di Lombardia gline diè CC di quegli della Chiesa, e C ne menò da Verona di quegli
            di messer Cane suo signore, e valicò da Parma l'alpi e venne nelle sue terre, e puosesi
            ad assedio del castello di Verruca Buosi, che Castruccio gli avea tolto. Da l'altra
            parte in quello medesimo tempo usciti di Pistoia a petizione del duca, sanza saputa o
            consiglio di niuno Fiorentino, rubellarono a Castruccio nell'alpe e montagne di Pistoia
            due castella, Cavignano e Mammiano. Castruccio veggendosi assalire per sì fatto modo,
            con tutto che l'agosto dinanzi fosse stato malato a motte d'una sua gamba, come valente
            signore, vigorosamente e con grande sollecitudine s'argomentò a riparo, che incontanente
            fece porre campo e battifolli, overo bastite, molto forti a le dette due castella, ed
            egli cogli più della sua cavalleria venne a Pistoia per fornire la sua oste, e per
            istare a·ppetto al duca e a' Fiorentini, acciò che non potessono soccorrere le dette
            castella. Al duca e al suo consiglio parve avere fatta non savia impresa, ma perché avea
            promesso a quelle castella il suo soccorso, sì vi mandò la masnada de' Tedeschi,
            ch'erano CC cavalieri, i quali teneano i Fiorentini, e C altri soldati con V<hi rend="sup">C</hi> pedoni, e capitano di loro messer Biagio de' Tornaquinci di Firenze,
            i quali salirono a la montagna; ma per forti passi e per grandi nevi che vennono in
            quegli giorni non s'ardirono di scendere a fornire le castella; e sentendo l'assedio de
            la gente di Castruccio, ch'era grosso, il duca fece cavalcare a Prato quasi tutta sua
            gente e l'amistadi, che furono intorno di II<hi rend="sup">M</hi> cavalieri e pedoni
            assai. E da Prato si partì di questa gente messer Tommaso conte di Squillaci con CCC
            cavalieri scelti, e co·llui messer Amerigo Donati, e messere Giannozzo Cavalcanti con M
            pedoni, e salirono a la montagna per pugnare di fornire per forza le dette castella; e
            l'altra cavalleria e popolo ch'era in Prato cavalcarono infino a le porte di Pistoia, e
            poi si puosono a campo in sul castellare del Montale, e stettonvi III dì attendati; e in
            questa stanza fu il più forte tempo di vento e d'acqua, e a la montagna di nevi, che si
            ricordi di gran tempo; che per necessitade quelli ch'erano al Montale, non possendo
            tenere le tende tese, convenne che·ssi levassono e tornassono in Prato; e levati,
            tornaro sanza niuna buona ordine di guerra per tal modo che se Castruccio fosse stato in
            Pistoia, avrebbono avuto assai a·ffare. E la gente nostra ch'era a le montagne, per lo
            grande freddo e nevi appena poteano vivere, e falliva loro la vittuaglia sì che per
            necessità, e ancora perché Castruccio con tutta sua gente vi cavalcò da Pistoia e
            rafforzò l'oste e prese i passi che venieno a le dette castella, sì che la gente del
            duca in nulla guisa poterono fornire le dette castella, e furono in aventura d'essere
            sorpresi; e se poco avessono atteso che la gente di Castruccio si fossono ingrossati e
            stesi sopra i passi delle montagne, non ne scampava mai uno. E pur così ebbono assai
            a·ffare, e lasciarono per le montagne assai cavagli e somieri istraccati, e convenne
            loro per forza tornare per lo contado di Bologna. E partita la gente del duca, i detti
            due castelli, quegli che v'erano dentro, di notte si fuggirono; ma gli più di loro
            furono morti e presi, e la nostra gente tornarono in Firenze a dì XX d'ottobre con onta
            e con vergogna. Avute Castruccio le dette castella, sanza tornare in Pistoia o andarne a
            Lucca, come sollecito e valoroso signore sì traversò colla sua oste per le montagne di
            Carfagnana e di Lunigiana, per torre il passo e la vittuaglia a Spinetta e alla sua
            oste. Il detto Spinetta sentendo la venuta di Castruccio, e udendo com'egli avea prese
            le dette castella, e più, che·lle spie non vere rapportarono come la gente del duca era
            stata sconfitta a la montagna, si ritrasse con sua gente e lasciò la 'mpresa, e ripassò
            l'alpe, e ritornò in Parma. E di vero, se poco più vi fosse dimorato, sì v'era preso con
            tutta sua gente. E così la prima impresa del duca per non proveduto consiglio tornò in
            vano, e con vergogna. E ciò fatto, Castruccio fece disfare in Lunigiana le più delle
            fortezze che v'erano, perché non gli si rubellassono, e tornò in Lucca con gran trionfo,
            e fece ardere e guastare il suo castello di Montefalcone in su la Guisciana, e quello
            del Montale di Pistoia per avere meno a guardare, e perché la gente del duca non gli
            potessono prendere. Avemo sì lungamente detto sopra la materia, imperciò che furono
            nuovi e diversi avenimenti di guerra in pochi giorni. Lasceremo alquanto de' fatti della
            nostra guerra, e diremo di grandi e nuove cose ch'avennono in Inghilterra in quegli
            medesimi tempi.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come la reina d'Inghilterra fece oste sopra il re suo marito, e
              preselo.</p>
          </argument>
          <p>Egli avenne, come adietro si fece in alcuna parte menzione, che la reina Isabella
            d'Inghilterra, serocchia del re di Francia, passò col suo maggiore figliuolo in Francia
            per compiere la pace dal marito al re di Francia della guerra di Guascogna, e per suo
            studio vi si diede compimento; e ciò fatto, si dolfe al re suo fratello e agli altri
            suoi parenti del portamento disonesto e cattivo che tenea il re Adoardo secondo
            d'Inghilterra suo marito, il quale co·llei non volea stare; ma tegnendo vita in
            avolterio e in lussuria in più disonesti modi, a la sodotta d'uno messer Ugo il
            Dispensiere suo barone, e guidatore del reame, e lasciandogli usare sua mogliera, la
            quale era nipote del re, e altre donne, acciò che la reina non degnasse vedere; e sì era
            delle più belle donne del mondo la reina. Il quale messer Ugo Dispensiere il nutricava
            in questa misera vita, e del tutto avea rovesciato in lui il governo di sé e di tutto il
            reame, mettendo adietro quegli di suo lignaggio e tutti gli altri gran baroni, e la
            reina e 'l figliuolo recati a niente. Questo messer Ugo era di piccolo lignaggio
            d'Inghilterra, e Dispensieri avea nome, però che l'avolo fu dispensiere del re Arrigo
            d'Inghilterra, e poi messer Ugo il padre fu dispensiere del re Adoardo primo, padre di
            questo re; ma per lo grande uficio e cattività del re era questo messer Ugo montato in
            grande signoria, e avea l'anno più di XXX<hi rend="sup">M</hi> marchi di sterlini di
            rendita, e tutto il governo del reame in mano, e per moglie una nipote del re nata di
            sua suora; e per la sua disordinata trascotanza era montato in tanta superbia che si
            credea essere re, e la reina e' figliuoli del re non volea ch'avessono nulla signoria né
            stato. Per la qual cosa la donna non volendo tornare in Inghilterra, se 'l re non
            cessasse da sé il governo del detto messere Ugo il Dispensiere e de' suoi seguaci, e di
            ciò fece scrivere e mandare ambasciatori al re di Francia; ma però niente valse, e de la
            moglie e figliuolo si mise a non calere, sì era amaliato del consiglio del detto messere
            Ugo. Per la qual cosa la valente reina, data per moglie al figliuolo la figliuola del
            conte d'Analdo, e con aiuto di moneta del re di Francia suo fratello e d'altri suoi
            amici, ordinò in Olanda ne le terre del detto conte d'Analdo una armata di LXXX tra navi
            e cocche picciole e grandi, e soldò tra d'Analdo e di Brabante e di Fiandra VIII<hi rend="sup">C</hi> cavalieri, e ricolti in su la detta armata ella e 'l figliuolo co la
            detta gente, onde fece capitano messer Gianni fratello del conte d'Analdo, e partìsi
            d'Olanda del mese di settembre, gli anni di Cristo MCCCXXVI, faccendo disfidare il
            marito e chi 'l seguisse; e fece intendere e dare boce in Inghilterra ch'ella fosse
            allegata cogli Scotti e nimici del re, e là a le confini d'Inghilterra e di Scozia
            farebbe porto co la sua armata per accozzarsi cogli Scotti.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Di quello medesimo.</p>
          </argument>
          <p>Lo re Adoardo sentendo l'aparecchiamento del navilio e de' cavalieri che gli venia
            adosso co la moglie e col figliuolo, col consiglio del detto messer Ugo si ritrasse con
            sua gente d'arme verso le marce e' confini di Scozia per non lasciare la detta armata
            porre in terra. Ma il capitano de la detta armata maestrevolemente procedendo, non
            andarono al luogo ove aveano data la boce, ma puosono a Giepsivi presso di Londra a LXX
            miglia, a dì XV d'ottobre MCCCXXVI. Incontanente ch'ebbono posto in terra, il popolo di
            Londra si levò a romore, e corsono la terra, gridando: «Viva la reina e il giovane re, e
            muoiano i dispensieri e i loro seguaci»; e presono il vescovo di Silcestri, ch'era
            aguzzetta del detto messer Ugo, e tagliargli la testa; e tutti i famigliari e' seguaci
            de' dispensieri che trovarono uccisono; e le case della compagnia de' Bardi loro
            mercatanti rubarono e arsono, e più giorni durò la città ad arme e disciolta infino a la
            venuta della reina; e simile quasi tutti i baroni d'Inghilterra si ridussono co la
            reina, e abandonarono lo re. E giunta la reina in Londra fu ricevuta a grande onore, e
            riformata la terra, non s'intese ad altro che perseguitare i dispensieri e lo re. E in
            questo mese fu preso messer Ugo il vecchio, padre di messer Ugo il giovane il
            Dispensiere che guidava il re, e fu tranato co le sue armi indosso, e poi impiccato. E
            ciò fatto, la reina e 'l figliuolo con sua oste seguirono il re e messer Ugo infino in
            Guales, ch'erano nel castello chiamato Carfagli, gli assediarono più tempo, il quale era
            molto forte di selve e di marosi. A la fine s'accordò il re col detto messer Ugo, e
            comunicarsi insieme di mai non abbandonarsi, e armarono uno battello, e di notte
            uscirono del castello per andarsene in Irlanda con uno loro seguace ch'avea nome il
            Baldotto, prete e roffiano, e più altri famigliari. Ma come piacque a Dio, non erano sì
            tosto infra mare XX miglia, che 'l vento e tempesta di fortuna e la corrente gli recava
            a terra, e questo fu per più volte; e veggendo che non poteano passare, sì scesono in
            terra nel profondo e salvatico di Gales per venire al castello di Carsigli ov'era il
            figliuolo del detto messer Ugo, quasi con poca compagnia e sconosciuti. Il conte di
            Lancastro cugino del re, e fratello di colui a cui fece tagliare la testa con gli altri
            baroni, come inn–altra parte facemmo menzione, sì gli faceva a sua gente perseguitare il
            re e messere Ugo tanto, che gli trovarono presso di Meti in Guales: gli sorpresono; e 'l
            re domandando s'erano amici, dissono di sì, e che l'aveano per loro signore, e
            inginocchiarsi a·llui, ma che voleano messer Ugo; allora disse il re: «Non siete con
            meco, se voi siete contra costui»; e lo re tenendo messer Ugo accostato a·llui, e 'l
            braccio in collo per guarentillo, nullo gli ardia a porre mano adosso per prenderlo; ma
            il capitano di quella gente sagacemente richiese il re di parlarli in segreto per suo
            grande bene. Il re iscostandosi da messer Ugo per parlare a colui, un altro della
            compagnia<gap/> disse al detto messere Ugo, se volea scampare il seguisse; e così fece.
            Incontanente dal Guales il traviarono per boschi di lungi bene XXX miglia; e lo re
            veggendosi così ingannato si dolfe molto, ma poco gli valse; che cortesemente fu menato
            egli e 'l Baldotto e gli altri ch'erano co·lloro presi. Come il conte sentì come lo re e
            sua compagnia erano presi, sì cavalcò in quella parte, e trovando traviato messer Ugo,
            andò in verso la casa di colui che l'avea preso; trovando, lo menò; e partito da'
            compagni, e' prese la moglie e' figliuoli, e minacciogli d'uccidere, o gl'insegnassono
            quegli ch'aveano messer Ugo. Quivi patteggiò e vollene il Gualese libbre M di sterlini.
            Incontanente il conte lo fece pagare per averlo. E ciò fatto, furono menati messer Ugo,
            e 'l Baldotto suo prete, e Sime di Radinghe presi con grandi grida e molti corni dinanzi
            a la reina, ch'era ad Eriforte; e poco appresso messer Ugo coll'armi sue a ritroso fue
            tranato, e poi impiccato, e poi tagliata la testa e squartato, e mandato ciascuno
            quartiere in diverse parti del reame, e ivi penduti, e le 'nteriora arse. E ciò fu del
            mese di novembre MCCCXXVI, a dì XXIIII. E per questo modo la valente reina si vendicò
            del suo nimico ch'avea guasto il re suo marito e tutto il reame. Lo re fu menato per lo
            conte di Lancastro a Gudistocco, e in quello castello fu tenuto cortesemente pregione;
            poi i baroni raunati a parlamento richiesono lo re ch'egli perdonasse a la reina e al
            figliuolo e a chiunque l'avea perseguito, e giurasse e promettesse di guidare il reame
            per consiglio de' suoi baroni; e se ciò non volesse fare, e' farebbono re Adoardo suo
            figliuolo. Lo re aontato de la vergogna a·llui fatta, in nulla guisa volle vedere la
            moglie né 'l figliuolo, né dimettere, né perdonare; innanzi volle essere disposto re ed
            essere pregione. Per la qual cosa i baroni feciono coronare re Adoardo il terzo suo
            figliuolo, e ciò fu il dì della Candellora, anno MCCCXXVI. E la reina veggendo che 'l re
            no·lle volle perdonare, né tornare a esser re, mai poi non fue allegra; ma come vedova
            si contenne in dolore, e volentieri avrebbe ritratto ciò ch'ella avea fatto. E poi il
            detto re Adoardo stando in pregione, per dolore infermò, e morìo del mese di settembre,
            gli anni di Cristo MCCCXXVII, e per molti si disse che fu fatto morire; e dianvi fede. E
            così i laidi peccati, chi gli segue contra Idio, hanno mali cominciamenti, e mali mezzi,
            e dolorosa fine. Lasceremo de' fatti d'Inghilterra, che assai n'avemo detto, e torneremo
            alquanto a' nostri di Firenze e d'Italia.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Come i Parmigiani e poi i Bolognesi diedono la signoria al legato del
              papa.</p>
          </argument>
          <p>Nel detto anno MCCCXXVI, in calen di ottobre, il Comune di Parma diede la signoria al
            legato del papa messer Ramondo dal Poggetto cardinale, il qual era in Lombardia per la
            Chiesa di Roma, e in Parma dimorò alquanto con sua corte, e avea a suo comandamento le
            masnade de' cavalieri della Chiesa, ch'erano bene III<hi rend="sup">M</hi> cavalieri, la
            maggiore parte oltramontani, buona gente d'arme; ma poco d'onore o di stato feciono a
            santa Chiesa o a sua parte in aquisto di terre, o danno di nimici ribelli della Chiesa;
            e di ciò tutta la colpa si dava al detto legato, che 'l papa vi mandava moneta infinita,
            e male erano pagate le masnade, e nullo bene poteano fare. Poi per iscandalo che'
            Bolognesi aveano tra·lloro, per simile modo diedono la signoria a la Chiesa e al detto
            legato, il quale venne in Bologna a dì<gap/></p>
        </div2>
        <div2 type="capitolo">
          <head>X</head>
          <argument>
            <p rend="italic">Come il re Ruberto e 'l duca mosse i primi patti a' Fiorentini.</p>
          </argument>
          <p>Nel detto anno, del mese di dicembre, lo re Ruberto mandò al Comune di Firenze che
            oltre al primo patto che' Fiorentini aveano fatto al duca, come addietro è fatta
            menzione, volea che' Fiorentini stessono a pagare la taglia di VIII<hi rend="sup">C</hi>
            cavalieri oltramontani; per gli quali avea mandati in Proenza e in Valentinese e in
            Francia, e l'altre città amici di Toscana, come sono Perugini e' Sanesi e l'altre terre
            d'intorno, acciò che 'l duca in su la guerra fosse meglio acompagnato; e se ciò non si
            facesse per gli Fiorentini, mandò al duca che si partisse di Firenze e tornassene a
            Napoli. Per la quale richesta i Fiorentini si turbarono molto, imperciò che assai parea
            loro essere caricati di spese, e parea loro, ed era vero, che 'l re rompéo loro i patti;
            e mal partito aveano di lasciare partire il duca di Firenze, e le terre vicine male
            voleano concorrere alla spesa, onde il più del carico tornava sopra il Comune di
            Firenze. Per la qual cosa per lo meno reo partito i Fiorentini feciono composizione col
            duca di dargli XXX<hi rend="sup">M</hi> fiorini d'oro per gli detti cavalieri, e' Sanesi
            ne diedono anche parte, e l'altre piccole terre d'intorno, ma i Perugini non vollono
            stare alla spesa. Ma come s'andasse la spesa, infra uno anno che 'l duca era venuto in
            Firenze, tra per lo suo salario e l'altre spese opportune che fece portare a'
            Fiorentini, più di IIIIcL migliaia di fiorini d'oro si trovò speso il Comune di Firenze,
            usciti di gabelle e d'imposte e libbre e altre entrate di Comune; che fu tenuta grande
            cosa e maravigliosa, e molto se ne doleano i Fiorentini. E oltre a questo, per lo
            consiglio de' suoi aguzzetti savi del regno di Puglia, si recò al tutto la signoria da
            la piccola cosa a la grande di Firenze, e avilì sì l'uficio de' priori, che nonn–osavano
            fare niuna cosa quanto si fosse piccola, eziandio chiamare uno messo; e sempre stava con
            loro uno de' savi del duca, onde a' cittadini, ch'erano usati di signoreggiare la città,
            ne parea molto male: ma grande sentenzia di Dio fu che per le loro sette passate fosse
            avilita la loro giuridizione e signoria per più vile gente e men savi di loro.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come a le donne di Firenze fue renduto certo ornamento.</p>
          </argument>
          <p>Nel detto anno MCCCXXVI, e del detto mese di dicembre, il duca a priego che le donne di
            Firenze fatto a la duchessa sua moglie, sì rendé a le dette donne uno loro spiacevole e
            disonesto ornamento di trecce grosse di seta gialla e bianca, le quali portavano in
            luogo di trecce di capegli dinanzi al viso, lo quale ornamento perché spiacea a'
            Fiorentini, perch'era disonesto e trasnaturato, aveano tolto a le dette donne, e fatti
            capitoli contro a·cciò e altri disordinati ornamenti, come adietro è fatta menzione: e
            così il disordinato appetito de le donne vince la ragione e 'l senno degli uomini.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Come il papa fece nuovo vescovo d'Arezzo.</p>
          </argument>
          <p>Nel detto anno e mese di dicembre papa Giovanni fece vescovo d'Arezzo uno degli
            Ubertini, possenti e gentili uomini del contado d'Arezzo, acciò che co' suoi fosse
            contro a Guido Tarlati disposto per lui del vescovado d'Arezzo; ma però poco aprodò, ché
            'l nuovo eletto, con tutto l'aiuto del papa e del legato cardinale ch'era in Firenze,
            non avea uno danaio di rendita, che tutto il temporale e spirituale d'Arezzo tenea per
            forza il detto Guido Tarlati, ed erane tiranno e signore.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come Castruccio volle torre a' Pisani Vico loro castello.</p>
          </argument>
          <p>Nel detto anno MCCCXXVI, a dì V di gennaio, Castruccio signore di Lucca essendo nimico
            di quelli che reggeano Pisa, sì ordinò di torre a' Pisani il castello di Vicopisano, e
            mandòvi messer Benedetto Maccaioni de' Lanfranchi rubello di Pisa con CL cavalieri di
            sue masnade, e Castruccio con gran gente venne ad Altopascio per soccorrere, se
            bisognasse. Il quale messer Benedetto entrato la mattina per tempo per tradimento in
            Vico, corse la terra; ma i terrazzani levati, presono l'arme, e cominciarsi a difendere,
            e per forza ne cacciarono il detto messer Benedetto e la gente di Castruccio, e più di L
            ve ne rimasono tra presi e morti, onde i Pisani maggiormente s'inanimarono contra
            Castruccio.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come più terre di Toscana si diedono al duca.</p>
          </argument>
          <p>Nel detto anno MCCCXXVI, del mese di gennaio e di febbraio, i Pratesi e' Samminiatesi e
            quegli di San Gimignano e di Colle diedono la signoria al duca di Calavra figliuolo del
            re Ruberto in certo tempo e sotto certi patti, salvo che' Pratesi per loro discordia si
            diedono a perpetuo al duca e a sue rede.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Di cavalcata fatta sopra Pistoia.</p>
          </argument>
          <p>Nel detto anno, a dì XXI di gennaio, il conte Novello colla gente del duca, in quantità
            di VIII<hi rend="sup">C</hi> cavalieri de la migliore gente, cavalcarono infino a le
            porte di Pistoia e ruppono l'antiporto, e poi guastarono e arsono tutta Valle di Bura, e
            guastarono le mulina con grande danno di preda de' Pistolesi.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">De' fatti degli usciti di Genova.</p>
          </argument>
          <p>Nel detto anno, a l'entrante di febbraio, gli usciti di Genova con gente di Castruccio
            presono il castello di Siestri; e poi a dì III d'agosto vegnente, anni MCCCXXVII, i
            detti usciti per inganno presono il forte castello di Monaco, e tolsollo al Comune di
            Genova.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Dell'estimo fatto in Firenze.</p>
          </argument>
          <p>Nell'anno MCCCXXVII, del mese d'aprile, si trasse in Firenze uno nuovo estimo ordinato
            per lo duca, e fatto con ordine per uno giudice forestiere per sesto, a la isaminazione
            di VII testimoni segreti e vicini, stimando ciò che ciascuno avea di stabile e di mobile
            e di guadagno, pagando certa cosa per centinaio del mobile, e certa cosa per centinaio
            lo stabile, e così del procaccio e guadagno. L'ordine si cominciò bene; ma gli detti
            giudici corrotti, cui puosono a ragione, e a cui fuori di ragione, onde grande
            ramarichio ebbe in Firenze; e così mal fatto, se ne ricolse LXXX<hi rend="sup">M</hi>
            fiorini d'oro.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come la parte ghibellina feciono venire in Italia Lodovico duca di
              Baviera eletto re de' Romani.</p>
          </argument>
          <p>Negli anni di Cristo MCCCXXVI, del mese di gennaio, per cagione della venuta del duca
            di Calavra in Firenze i Ghibellini e' tiranni di Toscana e di Lombardia di parte
            d'imperio mandarono loro ambasciadori in Alamagna a sommuovere Lodovico duca di Baviera
            eletto re de' Romani, acciò che potessono resistere e contastare a la forza del detto
            duca e de la gente della Chiesa, ch'era in Lombardia; e con grandi impromesse il detto
            Lodovico con poca gente condussono col duca di Chiarentana insieme a uno parlamento a
            Trento a' confini de la Magna di là da Verona; e al detto parlamento fu messer Cane
            signore di Verona con VIII<hi rend="sup">C</hi> cavalieri, e andovvi così guernito di
            gente d'arme per tema del detto duca di Chiarentana, con cui avea avuta briga per la
            signoria di Padova; e fuvi messer Passerino signore di Mantova, e uno de' marchesi
            d'Esti, e messer Marco, e messer Azzo Visconti di Milano, e fuvi Guido de' Tarlati che
            si chiamava vescovo d'Arezzo, e ambasciadori di Castruccio e de' Pisani e degli usciti
            di Genova e di don Federigo di Cicilia, e d'ogni caporale di parte d'imperio e
            Ghibellini d'Italia. Nel quale parlamento prima si fece l'accordo di triegua dal detto
            duca di Chiarentana a messer Cane di Verona. Apresso, a dì XVI di febbraio, il detto
            eletto re de' Romani, il quale volgarmente Bavero era chiamato da coloro che non voleano
            essere scomunicati, sì promise e giurò nel detto parlamento di passare in Italia, e
            venire a Roma sanza tornare in suo paese; e' detti tiranni e ambasciadori de' Comuni
            ghibellini gli promisono di dare CL<hi rend="sup">M</hi> fiorini d'oro come fosse a
            Milano, salvo ch'a la detta lega non si legarono i Pisani, ma cercavano da parte di
            dargli danari assai, acciò che promettesse di non entrare in Pisa. E nel detto
            parlamento piuvicò non dovutamente papa Giovanni XXII essere eretico e non degno papa,
            apponendogli sedici articoli incontro; e ciò fece con consiglio di più vescovi e altri
            prelati e frati minori e predicatori e agostini, i quali erano sismatici e ribelli di
            santa Chiesa per più diversi casi, e co·lloro era il maestro della magione degli
            Alamanni, e tutta la sentina degli apostici e sismatici di Cristianità. E intra gli
            altri più forte e maggiore capitolo che opponesse contro al detto papa sì rinovò la
            quistione mossa in corte che Cristo nonn–ebbe propio, dicendo come il papa e la chericia
            amavano propio, ed erano nimici de la santa povertà di Cristo, e intorno a·cciò più
            articoli di scandalo in fede; e piuvicamente egli scomunicato, e simile i suoi prelati,
            continuo facea celebrare l'uficio sacro, e scomunicare papa Giovanni; e per diligione il
            chiamavano il papa prete Giovanni, onde grande errore se ne commosse in Cristianità. E
            ciò fatto, a dì XIII di marzo, si partì da Trento con poca di sua gente, e poveramente e
            bisognoso di danari, che in tutto non avea VI<hi rend="sup">C</hi> cavalieri: e per le
            montagne ne venne a la città di Commo, e poi di là venne e entrò in Milano, a dì<gap/>
            d'aprile MCCCXXVII.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come l'eletto di Baviera detto Bavero si fece coronare in Milano.</p>
          </argument>
          <p>E poi, a dì XXXI di maggio, anni di Cristo MCCCXXVII, il dì della Pentecosta, quasi
            all'ora di nona, si fece coronare in Milano il detto Bavero della corona del ferro nella
            chiesa di Santo Ambruogio per mano di Guido de' Tarlati disposto vescovo d'Arezzo, e per
            mano di<gap/> di quegli di casa Maggio disposto vescovo di Brescia, e scomunicati; e già
            l'arcivescovo di Milano, a cui pertenea la coronazione, non vi volle essere in Milano. E
            a la detta coronazione fu messer Cane signore di Verona con VII<hi rend="sup">C</hi>
            cavalieri, e' marchesi da Esti ribelli della Chiesa con IIl<hi rend="sup">C</hi>
            cavalieri, e 'l figliuolo di messere Passerino signore di Mantova con IIl<hi rend="sup">C</hi> cavalieri, e più altri caporali di parte d'imperio e Ghibellini di Italia vi
            furono; ma però piccola festa v'ebbe. E rimase in Milano infino a dì XII d'agosto per
            avere moneta e gente. Lasceremo alquanto di lui, incidendo lo suo avento, per dire de le
            sequele e novitadi che s'apparecchiarono in Italia per la detta sua venuta.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Di novitadi che fece il popolo di Roma per l'avento del Bavero che si
              chiamava loro re.</p>
          </argument>
          <p>Per la venuta del detto Bavero eletto re de' Romani, incontanente, e in quello medesimo
            tempo, si commosse quasi tutta Italia a novitade; e' Romani si levarono a romore e
            feciono popolo, perché nonn–aveano la corte del papa né dello 'mperadore, e tolsono la
            signoria a tutti i nobili e grandi di Roma e le loro fortezze; e tali mandarono a'
            confini: ciò fu messer Nepoleone Orsini e messer Stefano de la Colonna, i quali di poco
            per lo re Ruberto erano fatti cavalieri a Napoli, per tema che non dessono la signoria
            di Roma al re Ruberto re di Puglia; e chiamaro capitano del popolo di Roma Sciarra della
            Colonna che reggesse la cittade col consiglio di LII popolani, IIII per rione; e
            mandarono loro ambasciadori a Vignone in Proenza a papa Giovanni, pregandolo che venisse
            colla corte a Roma, come dee stare per ragione; e se ciò non facesse, riceverebbono a
            signore il loro re de' Romani, detto Lodovico di Baviera; e simile mandarono loro
            ambasciadori a sommuovere o il detto Lodovico chiamato Bavero; e la mossa loro fue
            simulata sotto quella cagione di rivolere la corte del papa per trarne grascia, come per
            antico erano usati; ma poi riuscì con maggiori sequele come innanzi si farà menzione. Il
            papa rispuose a' Romani per suoi ambasciadori, ammonendoli e confortandogli che non
            ricevessono il Bavero per loro re, però ch'egli era eretico e scomunicato e
            perseguitatore di santa Chiesa, e ch'egli a tempo convenevole, e tosto, verrebbe a Roma.
            Ma però non lasciarono i Romani o il loro errore, trattando col papa e col Bavero e col
            re Ruberto, dando a ciascuno intendimento di tenere la città di Roma per loro,
            reggendosi a signoria di popolo, e dissimulando quasi a parte ghibellina e
          d'imperio.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come il re Ruberto mandò il prenze della Morea suo fratello con M
              cavalieri ne le terre di Roma.</p>
          </argument>
          <p>Lo re Ruberto, sentendo la venuta del detto Bavero in Lombardia, mandò messer Gianni
            prenze de la Morea suo fratello con M cavalieri a l'Aquila per avere a sua signoria le
            terre ch'erano in su i passi, e dell'entrate del Regno; e ebbe Norcia del Ducato a sua
            guardia, e poi la città di Rieti, ne la quale lasciò il duca d'Atene con gente d'arme; e
            poi fornì tutte le terre di Campagna con rettore che v'era per lo papa, a sua guardia e
            de la Chiesa. E poi credette potere entrare in Roma co la forza de' nobili; ma da'
            Romani non volle essere ricevuto. Per la qual cosa venne a oste a Viterbo, e guastogli
            intorno e prese assai del loro contado, perché non gli vollono dare la terra. E infra 'l
            detto tempo che 'l prenze de la Morea guerreggiava le terre di Roma lo re Ruberto mandò
            in Cicilia contra don Federigo LXX galee con V<hi rend="sup">C</hi> cavalieri, la quale
            armata partì di Napoli a dì VIII di luglio anni MCCCXXVII, e all'isola di Cicilia in più
            parti feciono danno assai, e presono più legni de' nimici. In questa stanza V galee di
            Genovesi de la detta armata per mandato del re Ruberto vennono a la guardia de la foce
            del fiume del Tevero, acciò che grascia e vittuaglia non entrasse per la via di mare ne
            la città di Roma; le quali galee presono la cittadella d'Ostia a dì V d'agosto nel detto
            anno, e rubarla tutta. Per la qual cosa il popolo di Roma furiosamente e non ordinati vi
            corsono parte di loro a Ostia, e assalendo la terra molti ne furono fediti e morti di
            moschetti di balestri di Genovesi, e ritornarsi in Roma. E ciò fatto, i Genovesi misono
            fuoco ne la terra e partirsi, e tornarono a loro galee; de la qual cosa il popolo di
            Roma molto si turbò contra il re Ruberto, e certi trattati ch'aveano co·llui d'accordo
            ruppono; onde il legato cardinale ch'era in Firenze n'andò verso Roma a dì XXX d'agosto
            nel detto anno per riconciliare i Romani col re Ruberto, e per entrare in Roma con
            messer Gianni prenze della Morea e co' nobili di Roma, che n'erano fuori a' confini; ma
            il popolo di Roma nulla ne volle udire. Onde veggendo che per accordo non poteano
            entrare in Roma, sì ordinarono d'entrarvi per inganno e forza; onde lunidì notte, a dì
            XXVIII di settembre nel detto anno, il detto prenze <gap/></p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come il prenze della Morea fratello del re Ruberto e il legato
              cardinale entrarono in Roma, e furonne cacciati con onta e danno.</p>
          </argument>
          <p><gap/> il legato cardinale degli Orsini e messer Nepoleone Orsini feciono rompere le
            mura del giardino di San Piero de la città detta Leonina, e entrarono in Roma con V<hi rend="sup">C</hi> cavalieri e altrettanti pedoni; ma messer Stefano della Colonna non
            vi volle entrare; e la detta gente presono la chiesa di San Piero, e la piazza e 'l
            borgo de' rigattieri, e uccisono tutti i Romani che la notte v'erano a la guardia, e
            feciono barre al detto borgo verso Castello Santo Angiolo. Ma faccendosi giorno, la
            parte de' Romani ch'aveano promesso di cominciare battaglia ne la terra a·ppetizione
            degli Orsini non ne feciono niente, né la gente del prenze e del legato non si trovarono
            nullo séguito da' Romani, ma il contradio. Il popolo di Roma, sonando la campana di
            Campidoglio a stormo, la notte furono a l'arme, e vennero assalire il detto prenze
            e·legato e loro gente, e a le sbarre fatte ebbe gran battaglia e fuvi morto uno degli
            Anibaldeschi, e altri assai Romani; ma a la fine soprastando il popolo, e crescendo in
            forza da tutte parti, la gente del prenze, ch'erano da C cavalieri e pedoni assai a
            difendere le sbarre, furono sconfitti e rotti, e morìvi messer Giuffrè di Gianville, e
            altri cavalieri intorno di XX, e a piè assai. E ciò veggendo il prenze e·legato,
            ch'erano schierati coll'altra cavalleria nella piazza di San Piero, feciono mettere
            fuoco nel detto borgo, acciò che 'l popolo non premesse loro adosso, ch'altrimenti tutti
            erano morti e presi, e si ricolsono salvamente, e partirsi di Roma con danno e disinore,
            e si ritornaro ad Orti; e ciò fu a dì XXVIII di settembre. Lasceremo de' fatti del re
            Ruberto e del prenze e de' Romani, e torneremo adietro a raccontare de' nostri fatti di
            Firenze e di Toscana e di Lombardia, che furono nell'avento del detto Bavero.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come al duca di Calavra nacque uno figliuolo in Firenze.</p>
          </argument>
          <p>Nel detto anno MCCCXXVII, a dì XIII d'aprile, nacque in Firenze uno figliuolo al duca
            di Calavra de la sua donna figliuola di messer Carlo di Valos di Francia, il quale fu
            fatto Cristiano per messer Simone della Tosa e per Salvestro Manetti de' Baroncelli
            sindachi fatti per lo Comune e popolo di Firenze, e fu chiamato Martino; e grande festa
            e armeggiare se ne fece per gli Fiorentini; ma all'ottavo dì di sua natività si morì e
            soppellì a Santa Croce, onde grande cordoglio n'ebbe in Firenze.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come la città di Modana si rubellò dalla signoria di messere Passerino
              di Mantova.</p>
          </argument>
          <p>Nel detto anno, a dì IIII di giugno, il popolo della città di Modana per trattato del
            legato di Lombardia si levò a romore gridando pace, e cacciarne fuori la signoria e'
            soldati che v'erano per messer Passerino signore di Mantova, e acconciarsi col detto
            legato, rimagnendo la terra a·lloro parte ghibellina, prendendo signoria dal legato, e
            rendendo i loro beni agli usciti loro guelfi, istandone certi caporali a' confini, e
            avendo gli amici de la Chiesa per amici, e' nimici per nimici. E di questo accordo si
            disse che vi spese la Chiesa a certi cittadini XV<hi rend="sup">M</hi> fiorini d'oro; sì
            che con senno e con danari si recarono in pacefico stato i Modanesi, ch'erano molto
            aflitti d'assedio e di guerra e di tirannica signoria.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Di novità fatte in Pisa per la coronazione del Bavero.</p>
          </argument>
          <p>Nel detto tempo, a l'entrare di giugno, venuta in Pisa la novella e l'olivo della
            coronazione del Bavero in Milano, se ne fece falò e festa per certi usciti di Firenze e
            d'altre città, e alcuno popolano minuto pisano gridando: «Muoia il papa e 'l re Ruberto
            e' Fiorentini, e viva lo 'mperadore!». Per la qual cosa coloro che allora reggeano Pisa,
            ch'erano i migliori e' più possenti e ricchi popolani della città, e per setta nimici di
            Castruccio, e non voleano la venuta del Bavero, ma al continuo trattavano col papa e col
            re Ruberto, sì cacciarono di Pisa quasi tutti i forestieri usciti di loro cittadi, e
            mandarono a' confini de' maggiori cittadini sospetti al loro stato, e ch'amavano la
            venuta del Bavero e la signoria di Castruccio; e tutti i soldati tedeschi mandarono via
            e tolsono loro i cavagli per sospetto; e quasi si teneano più a·reggimento di parte di
            Chiesa che ghibellina, onde grande novità ne seguì in Pisa a la venuta del Bavero, sì
            come innanzi faremo menzione.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">D'uno trattato che 'l duca ordinò per torre la città di Lucca a
              Castruccio, e fu discoperto.</p>
          </argument>
          <p>Nel detto anno MCCCXXVII il duca di Calavra signore di Firenze avendo menato
            segretamente uno trattato con certi della casa de' Quartigiani di Lucca ch'eglino
            co·lloro seguaci rubellerebbono la città di Lucca a Castruccio, per soperchi ricevuti da
            la sua tirannesca signoria, e per molta moneta che vi spendea il duca e 'l Comune di
            Firenze; e ciò fu ordinato in questo modo: che la gente del duca doveano cavalcare in
            sul terreno e a l'assedio di Pistoia, e come Castruccio uscisse de la città colla sua
            cavalleria per soccorrere Pistoia, doveano trarre bandiere e pennoni dell'arme della
            Chiesa e del duca da più parti della terra, le quali insegne erano mandate di Firenze
            segretamente; e levato il romore in Lucca e presa alcuna porta, la gente del duca e de'
            Fiorentini, che in buona quantità n'avea a Fucecchio e nelle terre di Valdarno,
            incontanente per cenno doveano cavalcare a Lucca, e prendere la terra. E veniva fatto,
            se non che lo 'ndugio de la cavalcata de la gente del duca si tardò, e in questo mezzo
            alcuno de la casa medesima de' Quartigiani per viltà e paura lo scoperse a Castruccio.
            Per la qual cosa Castruccio subitamente fece serrare le porte di Lucca, e corse la terra
            con sue genti, e fece pigliare XXII di casa i Quartigiani e più altri, e trovare le
            dette insegne. Messer Guerruccio Quartigiani con III suoi figliuoli fece impiccare co le
            dette insegne a ritroso, e altri di loro fece propagginare, e tutti gli altri de la casa
            de' Quartigiani, ch'erano più di C, gli cacciò de la città di Lucca e del contado. E
            questo fu a dì XII di giugno nel sopradetto anno. E ciò fu grande sentenzia e giudicio
            di Dio che gli detti della casa de' Quartigiani anticamente guelfi furono caporali a
            dare la città e signoria di Lucca a Castruccio, e tradendo i Guelfi, per lui furono
            morti e disertati per lo simile peccato di tradimento. E trovato Castruccio il detto
            tradimento, il quale era con tanti seguaci buoni cittadini di Lucca e del contado, non
            s'ardì a scoprirlo più innanzi, ma vivendo in tanta paura e gelosia, che non s'ardia a
            uscire della città. E di certo per lo male volere de' suoi cittadini, e per la forza del
            duca e de' Fiorentini, tosto avrebbe perduta la terra, se non fosse il soccorso brieve e
            venuta del Bavero, come innanzi farà menzione.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Come il legato cardinale piuvicò in Firenze i processi fatti per lo
              papa sopra il Bavero.</p>
          </argument>
          <p>Nel detto anno MCCCXXVII, il dì de la festa di santo Giovanni di giugno, messer Gianni
            Guatano degli Orsini cardinale, legato in Toscana, a la detta festa ne la piazza di San
            Giovanni piuvicò nuovi processi venuti dal papa contra Lodovico duca di Baviera eletto
            re de' Romani, sì come contra eretico e persecutore di santa Chiesa: e poco appresso
            dimorò in Firenze, che n'andò verso Roma per rimuovere i Romani per lo modo che dicemmo
            addietro.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Della rubellazione di Faenza in Romagna, il figliuolo al padre.</p>
          </argument>
          <p>Nel detto anno, a dì VIII di luglio, Alberghettino figliuolo di Francesco de' Manfredi
            signore di Faenza rubellò e tolse la signoria de la detta città di Faenza al padre e a'
            frategli, e cacciogline fuori, e egli se ne fece signore; e così mostra che non volesse
            tralignare e del nome e del fatto di frate Alberigo suo zio, che diede le male frutta a'
            suoi consorti, faccendogli uccidere e tagliare al suo convito, sì che Francesco
            Manfredi, che fu a·cciò fare, ricevette in parte del detto peccato guidardone dal
            figliuolo.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">De' fatti di Firenze.</p>
          </argument>
          <p>Nel detto anno, a dì XI di luglio, la notte vegnente s'aprese fuoco in Firenze in borgo
            Santo Appostolo nel chiasso tra' Bonciani e gli Acciaiuoli, e arsonvi VI case e 'l
            palagio di Giotti, sanza danno di persone.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come il duca e' Fiorentini feciono oste sopra Castruccio, e presono per
              forza il castello di Santa Maria a Monte.</p>
          </argument>
          <p>Nel detto anno, a dì XXV di luglio, si partì l'oste di Firenze ordinata per lo duca e
            per lo detto Comune, e rassegnaronsi e feciono mostra la cavalleria ne la piazza di
            Santa Croce; e furono la gente del duca MCCC a cavallo, e' Fiorentini C caporali con II
            o III compagni ciascuno, molto nobile gente e bene in arme e a cavallo; e nell'isola
            dietro a Santa Croce si rassegnarono i pedoni, che furono più di VIII<hi rend="sup">M</hi>. E avuta la benedizione dal legato cardinale e date le 'nsegne per lo duca, si
            mossono e andarono la sera, e puosonsi a campo a piè di Signa in su l'Ombrone; e
            stettonvi III dì, che niuno non sapea dove l'oste si dovesse andare, onde molto si
            maravigliavano i Fiorentini; ma ciò fu fatto cautamente acciò che Castruccio non si
            prendesse guardia ove l'oste si dovesse porre, o a Pistoia, o andare in sul contado di
            Lucca, e acciò che gli convenisse partire la gente sua in due parti. E ciò fatto,
            subitamente di notte si levarono, e lasciarono tutte le tende tese infino la mattina a
            terza, acciò che' nimici non s'accorgessono che l'oste fosse levata, e tutta la notte
            cavalcarono per lo cammino di Montelupo, e l'altro giorno anzi l'ora di nona passarono
            la Guisciana a uno ponte che fu posto la detta notte al passo di Rosaiuolo; e passati
            innanzi CCCC cavalieri ch'erano in Valdarno, e' subitamente si puosono all'assedio al
            castello di Santa Maria a Monte. E poi s'agiunse a la detta oste messer Vergiù di Landa
            con CCCL cavalieri che mandò il Comune di Bologna, e·legato ed altre amistà, sì che 'l
            giorno appresso v'ebbe intorno MMD cavalieri, e più di XII<hi rend="sup">M</hi> pedoni,
            de la quale oste era capitano il conte Novello di Montescheggioso e d'Andri, che il duca
            era rimaso in Firenze con V<hi rend="sup">C</hi> cavalieri, però che non fu oste
            generale, e non era onore del duca di porsi a oste a uno castello. Il detto castello era
            molto forte di tre gironi di mura co la rocca, e di vittuaglia assai fornito, e gente
            v'avea da V<hi rend="sup">C</hi> uomini, e non più; però che temendo Castruccio che
            l'oste non andasse a Carmignano, vi mandò CC de' migliori masnadieri che fossono in
            Santa Maria a Monte. E dato termine a quegli del castello d'arendersi, non obbedendo,
            domenica a dì II d'agosto si diede per la detta oste la battaglia da più parti al primo
            girone di sotto da' borghi; e' maggiori baroni e cavalieri dell'oste ismontarono da
            cavallo, e col pavese in braccio e elmi in capo si misono sotto le mura e per li fossi
            rizzando scale a le mura; e 'l popolo a piè veggendo ciò fare a' cavalieri, feciono
            maraviglie di combattere; e fu sì aspra battaglia da ogni parte, che di saettamento per
            gli balestrieri genovesi ch'erano all'assedio, sì de' Fiorentini e d'ogni altro assalto,
            che que' d'entro non poterono durare; e uno scudiere provenzale ch'avea nome<gap/> fu il
            primaio che salì in su le mura co le 'nsegne, e poi molti apresso, il quale dal duca fu
            fatto cavaliere, e donogli rendita in suo paese. E ciò veggendo i terrazzani,
            isbigottiti abbandonarono i borghi, e entrarono nel secondo girone. Ma i Fiorentini e la
            gente del duca entrati nel primo girone, sanza riposo o indugio incontanente si misono a
            combattere l'altro girone, e simile per forza e con iscale e con fuoco che misono, con
            grande affanno il dì medesimo il vinsono, e quanta gente vi trovarono dentro piccioli e
            grandi misono alle spade, se non alquanti che ricoverarono nella rocca, e 'l castello da
            più parti ardendo per lo fuoco prima messo per gli nostri a la battaglia, e poi la gente
            nostra rubando la preda, e togliendola gli oltramontani a' nostri acciò che
            no·ll'avessono salva, innanzi metteano i nostri fuoco nelle case e nella preda. E per
            questo modo non vi rimase casa piccola né grande che non ardesse; e' terrazzani, uomini
            e femmine e fanciugli ch'erano scampati e nascosi, non scamparono del fuoco, imperciò
            che molti se ne trovarono morti e arsi. E ciò fu grande giudicio di Dio e non sanza
            cagione, imperciò che quegli di Santa Maria a Monte sempre erano stati di parte guelfa,
            e aveano tradita la terra e data a Castruccio: e gli usciti di Lucca e di loro parte
            assai, e de' migliori ch'allora erano nel castello, per lo detto tradimento furono dati
            presi nelle mani di Castruccio. E oltre a·cciò dapoi che si rendé a Castruccio, era
            stata spilonca di tutte le ruberie e micidi e presure e villani peccati fatti in
            Valdarno e nel paese ne la detta guerra. E poi che la gente nostra ebbe il castello, si
            tenne la rocca VIII dì aspettando soccorso da Castruccio, il quale non s'ardì con sua
            gente d'uscire di Vivinaia ov'era a campo, e ciò fue a dì X d'agosto nel detto anno; e
            quegli ch'erano nella rocca n'uscirono, salve le persone. E avuta la rocca, l'oste
            nostra vi dimorò di fuori a campo VIII giorni per rafforzare la terra e rifare le
            bertesche e torri e case, e lasciarla poi guernita di C cavalieri e V<hi rend="sup">C</hi> pedoni. Avemo sì lungamente detto de la presura del detto castello, però ch'era
            il più forte castello di Toscana e meglio fornito, e ebbesi per forza di battaglia, per
            la virtù e vigoria de la buona gente ch'era ne la nostra oste, la quale simile vigoria
            non si ricorda fosse in Toscana a' nostri tempi; per la qual cosa Castruccio e sua gente
            forte isbigottiro, e in nulla parte s'ardivano a mettere né avisare poi co la nostra
            gente e con quella del duca.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come l'oste de' Fiorentini e del duca ebbono per forza il castello
              d'Artimino.</p>
          </argument>
          <p>Avuto il castello di Santa Maria a Monte, si partì l'oste de' Fiorentini di là a dì
            XVIII d'agosto, e passarono la Guisciana, e accamparsi a piè di Fucecchio, e quivi
            dimorarono due giorni, acciò che Castruccio non si potesse avisare ove l'oste dovesse
            fedire, o nel contado di Lucca, o in quello di Pistoia; e ciò fatto, subitamente
            ripassarono la Guisciana, e andarono a campo a piè del Cerruglio apresso di Vivinaia, e
            ivi e a Gallena dimorarono per III dì, schierandosi e o trombando e richeggendo di
            battaglia Castruccio, il quale era in sul Cerruglio e Montechiaro con VIII<hi rend="sup">C</hi> cavalieri e più di X<hi rend="sup">M</hi> pedoni; e sarebbonsi messi a passare
            e andare in verso Lucca per forza, se non che·lla stanza bisognava grande ispendio e
            fornimento, e aveasi novelle che 'l Bavero detto re de' Romani di corto dovea passare in
            Toscana, sì che per lo migliore consiglio si ritornarono di qua da la Guisciana, e sanza
            restare la detta oste passò Monte Albano, e puosonsi ad assedio del castello d'Artimino,
            il quale era rimurato e molto afforzato per Castruccio, e bene fornito di vittuglia e di
            gente; e stettonvi ad assedio III giorni. Al terzo dì vi diedono la più forte battaglia
            tutto intorno che mai si desse a castello, e per gli migliori cavalieri dell'oste; e
            durò da mezzodì infino al primo sonno de la notte, ardendo gli steccati e la porta del
            castello; per la qual cosa quegli d'entro molto impauriti, e di saettamento i più
            fediti, sì dimandarono misericordia, e che si voleano arendere, salve le persone. E così
            fu fatto; e la mattina, a dì XXVII d'agosto, si partirono, e renderono il castello; ma
            con tutti i patti, partiti da·lloro i cavalieri che gli scorgeano, molti ne furono
            morti: e con quella vittoria l'oste intendeva di seguire e combattere Carmignano e
            Tizzano, e sanza dubbio gli avrebbono presi per lo sbigottimento de la battaglia di
            Santa Maria a Monte e d'Artimino; ma il duca ebbe ferme novelle come il Bavero con sua
            gente era a Pontriemoli, sì che, acciò che·lla sua gente non trovasse a campo, rimandò
            che l'oste tornasse in Firenze; e così tornò bene aventurosamente a dì XXVIII d'agosto
            del detto anno. E nota che poi che 'l duca venne in Firenze, che fu uno dì anzi calen
            d'agosto MCCCXXVI, infino a la tornata de la detta oste in Firenze, che fu pochi dì più
            d'uno anno, si trovò speso il Comune di Firenze cogli danari del salaro del duca più di
              V<hi rend="sup">C</hi> migliaia di fiorini d'oro, che sarebbe gran cosa a uno ricco
            reame. E tutti uscirono delle borse de' Fiorentini, onde ciascuno cittadino forte si
            dolea. Lasceremo alquanto de' nostri fatti di Firenze ritornando adietro, dicendo di
            quello che 'l Bavero, lui coronato a Milano, fece in Lombardia e poi in Toscana.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come il Bavero dispuose della signoria di Milano i Visconti e misegli
              in pregione.</p>
          </argument>
          <p>Coronato in Milano Lodovico detto Bavero eletto re de' Romani, come adietro lasciammo,
            essendo in Milano e volea moneta come promessa gli fu al parlamento a Trento, Galeasso
            Visconti signore di Milano, il quale per sua superbia e signoria si tenea maggiore del
            detto Bavero in Milano, e avea a suo soldo bene XII<hi rend="sup">C</hi> di cavalieri
            tedeschi, essendoli domandata la detta moneta per lo Bavero, rispuose arrogantemente al
            signore, dicendo come imporrebbe la moneta, quando gli paresse luogo e tempo. E ciò non
            dicea sanza cagione, imperciò che tutti i nobili di Milano, e eziandio messer Marco suo
            fratello e gli altri suoi consorti, e quasi tutto il popolo di Milano odiavano la sua
            tirannesca signoria per gli soperchi incarichi e gravezze a·lloro fatte, e volea tutto e
            non parte, sì non s'ardia d'imporre i danari al popolo; e se fatto l'avesse non sarebbe
            ubbidito. E già molti de' maggiorenti de la sua signoria s'erano compianti al Bavero,
            per la qual cosa il detto signore rimandò per lo suo maliscalco e sua gente, ch'erano
            andati al soccorso di Voghiera, e fece parlare a tutti i conostaboli tedeschi ch'erano a
            messer Galeasso, e giurare segretamente a·llui; e venuto il suo maliscalco, il Bavero
            raunò uno grande consiglio, ove fu Galeasso e' suoi e tutti i migliori di Milano, e in
            quello dogliendosi del detto Galeasso e de' suoi, in prima gli fece rifiutare la
            signoria, e poi nel detto consiglio al detto suo maliscalco fece pigliare Galeasso e
            Azzo suo figliuolo, e Marco e Luchino suoi frategli; e ciò fu a dì VI del mese di
            luglio, gli anni di Cristo MCCCXXVII; per la qual cosa i nobili e 'l popolo di Milano
            furono molto allegri e contenti. E ciò fatto, riformò la terra di signoria d'uno suo
            barone vicario col consiglio di XXIIII de' migliori di Milano, i quali incontanente
            impuosono e ricolsono L<hi rend="sup">M</hi> fiorini d'oro, e diedongli al detto Bavero.
            E per questo modo la Chiesa di Dio fu vendicata de la superbia de' suoi nimici Visconti
            per lo suo nimico Lodovico di Baviera suo persecutore; sì che veramente s'adempié la
            parola di Cristo nel suo santo Vangelio, ove dice: «Io ucciderò il nimico mio col nimico
            mio <abbr>etc.</abbr>».</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come il Bavero, fatto suo parlamento in Lombardia, passò in
            Toscana.</p>
          </argument>
          <p>Per la detta presura di Galeasso e de' suoi si maravigliarono e impaurirono tutti i
            tiranni ghibellini di Lombardia e di Toscana, imperciò che propio lo studio e podere e
            dispendio di Galeasso, e per suo consiglio, il detto Bavero s'era mosso d'Alamagna e
            venuto in Lombardia; ed egli prima l'avea abbattuto di signoria e messo in pregione. Per
            la qual cosa il detto Bavero ordinò di fare uno parlamento generale a uno castello di
            bresciana che si chiama Liorci, e fece sommuovere e richiedere tutti i caporali di parte
            d'imperio di Lombardia e di Toscana al detto parlamento; e Galeasso mandò legato in
            pregione nel castello di Moncia; e Marco lasciò, perché nol trovò in nulla colpa; e
            Luchino e Azzo gli tagliò in XXV<hi rend="sup">M</hi> di fiorini d'oro per loro
            redenzione, de' quali pagaro XVI<hi rend="sup">M</hi>, e menò seco presi cortesemente al
            detto parlamento. E partissi di Milano a dì XII d'agosto nel detto anno. E al detto
            parlamento fu messer Cane signore di Verona, e messer Passerino signore di Mantova, e
            Rinaldo de' marchesi d'Esti, e Guido Tarlati disposto vescovo d'Arezzo, e ambasciadori
            di Castruccio e di tutte le terre di parte d'imperio, nel quale parlamento palesò
            lettere di trattato che Galeasso mandava al legato del papa contra 'l detto Bavero, per
            mostrare la cagione perché preso l'avea. Chi disse che furono vere, e chi che furono
            false. E nel detto parlamento in dispetto di santa Chiesa fece tre vescovi, uno in
            Chermona e l'altro in Commo e l'altro, uno de' Tarlati, a la Città di Castello. E ciò
            fatto, ordinò suo passaggio in Toscana; e truovasi ch'ebbe infino allora da' Milanesi e
            tiranni e terre ghibelline d'Italia CC<hi rend="sup">M</hi> fiorini d'oro; e
            bisognavangli, però ch'egli e sua gente erano molto poveri di danari. E partito il detto
            parlamento, Marco e Luchino e Azzo Visconti si fuggirono e entrarono nel castello di
            Liseo, e poi feciono guerra a Milano. Il Bavero venne a Chermona, e di là passò per lo
            ponte il fiume del Po a dì XXIII d'agosto, gli anni di Cristo MCCCXXVII, e venne al
            borgo a San Donnino con MD cavalieri de' suoi, con quegli ch'avea trovati in Milano, e
            CCL di quegli di messer Cane, e CL di messer Passerino, e C di quegli de' marchesi
            d'Esti; e sanza nullo contasto passò per lo contado di Parma le montagne apennine, e
            capitò a Pontriemoli in calen di settembre nel detto anno. E sì avea il legato che in
            Lombardia era per la Chiesa più di III<hi rend="sup">M</hi> cavalieri soldati, e non si
            mise a contastarlo, ch'assai era leggere per li forti passi; onde il detto legato molto
            fu abbominato di tradimento da' fedeli di santa Chiesa di Toscana, ed iscusavasi come
            non avea dal papa i danari di loro paghe, e però non poteva fare cavalcare la sua
          gente.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come il Bavero si puose ad assediare la città di Pisa.</p>
          </argument>
          <p>Come il Bavero e la donna sua, la quale era figliuola del conte d'Analdo, furono
            passati in Toscana, Castruccio con grande compagnia e grandi doni e presenti e
            rinfrescamento di vittuaglia andò loro incontro infino a Pontriemoli, e acompagnogli in
            più giorni infino a Pietrasanta nel contado di Lucca, e là s'arestò, e non volle entrare
            in Lucca, se prima non avesse la città di Pisa, la quale da certi che·lla reggeano, i
            quali erano i più ricchi e possenti di Pisa e aversari di Castruccio, in nulla guisa
            voleano ubbidire il detto Bavero per tema di Castruccio e de le gravezze de le spese,
            dando cagione di non voler fare contra la Chiesa, imperciò che 'l Bavero era
            scomunicato, e non era imperadore con autorità di santa Chiesa; e ancora non voleano i
            Pisani rompere pace al re Ruberto e a' Fiorentini. E mandato il Bavero suoi
            ambasciadori, non gli lasciarono entrare in Pisa, ma si fornirono di gente e di
            vittuaglia, e afforzarono la città, e cacciarne i soldati tedeschi ch'aveano, e tolsono
            loro i cavagli; onde il detto Bavero molto s'aontò, e fermossi di non passare più
            innanzi, se prima non avesse Pisa a suo comandamento. E in questo intervallo di tempo
            Guido Tarlati disposto vescovo d'Arezzo si mise mezzano, e venne a Ripafratta, e mandò
            che' Pisani gli mandasson loro ambasciadori, i quali vi mandarono tre de' maggiori di
            Pisa, ciò fu messer Lemmo Guinizzelli Sismondi, e messer Albizzo da Vico, e ser Iacopo
            da Calci; e stati più giorni in trattato, e accordandosi i Pisani di dare al Bavero
              LX<hi rend="sup">M</hi> fiorini d'oro, e s'andasse a suo viaggio sanza entrare in
            Pisa; il quale accordo in nulla guisa volle accettare. E partendosi i detti ambasciadori
            a rotta del trattato, Castruccio passò il fiume di Serchio con gente d'arme, e prese i
            detti ambasciadori; e poi il Bavero con sua gente passò simigliante, e il suo maliscalco
            con anche gente venne da Lucca, e puosono oste a la città di Pisa a dì VI di settembre,
            gli anni di Cristo MCCCXXVII, e la persona del signore si mise a Sammichele degli
            Scalzi.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come il Bavero ebbe la città di Pisa.</p>
          </argument>
          <p>I Pisani veggendosi traditi de la 'mpresa de' loro ambasciadori, e così subitamente
            venuto il Bavero e Castruccio all'assedio della città, isbigottirono assai; ché se ciò
            avessono creduto, di certo avrebbono prima mandato per soccorso in Firenze al duca di
            cavalieri e di gente, con tutto ch'a la 'nfinta stessono in trattato co·llui, e ebbono
            da' Fiorentini arme e saettamento assai. Ma veggendosi così assaliti francamente,
            ripresono vigore e buono ordine di guardia della città, rimurando tutte le porte, e
            guardando le mura. Il secondo dì il Bavero passò Arno, e puosesi nel borgo di San Marco,
            e Castruccio rimase dal lato de la città di verso Lucca con sua oste, e poi si stese
            l'oste a la porta di San Donnino e a quella della Legatia sanza contasto niuno, e in
            pochi dì feciono uno ponte di legname dal borgo a San Marco a San Michele de' Prati, e
            un altro ne fece fare in su barche dal lato di sotto a la Legatia, sì che in pochi
            giorni tutta ebbono assediata la città intorno intorno; ne la quale oste avea il Bavero,
            tra di sua gente e di quella di Castruccio e d'altri Ghibellini di Toscana e di
            Lombardia, III<hi rend="sup">M</hi> cavalieri o più, male a cavallo, e popolo
            grandissimo del contado di Lucca e di Pisa medesimo, e di quello di Luni e della riviera
            di Genova; e di presente ebbono Porto Pisano; e poi faccendo cavalcare per lo contado
            co' caporali degli usciti di Pisa, in pochi giorni ebbe a suo comandamento tutte le
            castella e terre di Pisa. Onde ciò sappiendo i Pisani che teneano la città, molto
            isbigottiro: né già però non mandarono per soccorso al duca, se non di moneta, per
            pagare i loro soldati ch'erano a la guardia della terra, perché non s'ardivano a fare
            gravezza a' cittadini, perché il popolo minuto non si levasse contro a·lloro; e 'l duca
            vi mandò moneta per lettere di compagnie di Firenze ch'erano dentro, e più ve ne avrebbe
            mandati, se non ch'egli sentì ch'eglino stavano in trattato col Bavero, avegna che a la
            difensa fossono uniti e feroci. E più assalti e battaglie diede a le porte, e fece
            cavare sotto le mura, e più difici strani levare per dare battaglia a la città; ma tutto
            era niente, si era forte e bene guernita. E così vi stette il Bavero all'assedio con
            grande affanno e con più difalte più d'uno mese. Ma come piacque a Dio, per pulire i
            peccati de' Pisani, disensione nacque tra coloro che governavano la terra, e de' primi
            fu il conte Fazio figliuolo del conte Gaddo, giovane uomo, e Vanni di Banduccio
            Bonconti, che per lettere e promesse di Castruccio dissono di volere pace, e gli altri
            che co·lloro reggeano la terra, temendo, dissono il simigliante; e feciono trattato
            d'acordo, e di dargli la città, LX<hi rend="sup">M</hi> fiorini d'oro, rimanendo in loro
            giuridizione e stato, e che Castruccio né' loro usciti non potessono entrare in Pisa
            sanza loro volontà, stando a' confini. E compiuto e giurato per lo Bavero il detto falso
            accordo, gli diedono la terra a dì VIII d'ottobre, gli anni della incarnazione di Cristo
            MCCCXXVII al nostro corso; e la domenica dì XI d'ottobre appresso v'entrò il Bavero e la
            donna sua con tutta sua gente paceficamente sanza nulla novità fare; e Castruccio e sua
            gente e gli usciti di Pisa rimasono di fuori. Ma al terzo giorno i Pisani medesimi per
            piacere al signore, e per paura, non potendo altro per lo popolo minuto, arsono i patti
            scritti del loro trattato, e liberamente sanza niuno <foreign lang="lat">nisi</foreign>
            da capo gli diedono la signoria de la città, e rivocarono Castruccio e tutti i loro
            usciti i quali di presente tornarono in Pisa. E nulla novità v'ebbe, se non che uno ser
            Guiglielmo da Colonnata, il qual era stato bargello in Pisa, menandolo al Bavero uno suo
            conastabole, e il popolo minuto gli venia gridando dietro, il detto conastabole l'uccise
            ne la piazza in presenza del signore, credendoli piacere; per la qual cosa il detto
            Bavero per mostrare giustizia fece prendere il detto, ch'avea nome messer Currado de la
            Scala tedesco, e fecegli tagliare il capo, e fece mandare bando che ogni maniera di
            gente potesse andare e venire sano e salvo per Pisa e per lo contado, pagando la gabella
            di danari VIII per libbra d'ogni mercatantia: e ciò fece perché i mercatanti non si
            partissono di Pisa, e per avere maggiore entrata, e i Pisani civanza di moneta. E ciò
            fatto, fece una colta sopra i Pisani di LX<hi rend="sup">M</hi> fiorini d'oro per pagare
            suoi cavalieri, e appena fu cominciata di pagare, che ne puose sopra quella una di C<hi rend="sup">M</hi> fiorini d'oro per fornire suo viaggio a Roma; onde i Pisani si
            tennono morti e consumati, imperciò che per la perdita di Sardigna e per quella guerra
            erano molto assottigliati d'avere; e chiunque avea niente in Pisa, si pentea forte
            dell'accordo, che di certo se si fossono sostenuti un altro mese, come poteano, aveano
            diliberi del Bavero loro e tutta Italia, ma dopo volta si ravidono co·lloro danno e
            struggimento. Del detto accordo da' Pisani al Bavero s'ebbe grande dolore per gli
            Fiorentini e per tutti coloro che teneano a la parte della Chiesa, imperciò che come il
            Bavero era per istraccarsi durando l'assedio, per la impresa di Pisa fu esaltato e
            ridottato da tutte genti.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Come quegli che fu vescovo d'Arezzo si partì male in accordo dal
              Bavero, e tornando ad Arezzo morì in Maremma.</p>
          </argument>
          <p>Nel detto anno Guido Tarlati signore d'Arezzo, e stato disposto vescovo, si partì di
            Pisa dal Bavero assai male contento, per grosse parole e rimprocci avuti da Castruccio
            dinanzi al detto signore; intra gli altri rimprocci che Castruccio il chiamò traditore,
            dicendo che quand'egli sconfisse i Fiorentini ad Altopascio, e venne con Azzo Visconti a
            Peretola, se 'l vescovo d'Arezzo fosse venuto colle sue forze verso Firenze per la via
            di Valdarno, la città di Firenze non si potea tenere; e in parte si potea appressare al
            vero. Il vescovo rispuose che traditore era egli ch'avea cacciato di Pisa e di Lucca
            Uguiccione da Faggiuola e tutti i grandi Ghibellini di Lucca che gli avevano data la
            signoria, sì come tiranno, e ch'egli non dovea rompere la pace a' Fiorentini, se non la
            rompessono a·llui, come avea fatto elli, rimproverandogli che se non fossono i suoi
            cavalieri e danari che gli mandò, non potea sostenere l'oste contra i Fiorentini, e per
            lui avea vinto. Per questi rimprocci il Bavero non gli avea fatto onore, né ripreso
            Castruccio, onde molto dispetto prese, e si partì di Pisa; e quando fu in Maremma, cadde
            malato al castello di Montenero, nel quale passò di questa vita a dì XXI del mese
            d'ottobre. E innanzi che morisse, in presenza di più genti, frati e cherici e secolari,
            o per isdegno preso o per buona coscienza, si riconobbe sé avere errato contro al papa e
            santa Chiesa, e confessò come papa Giovanni era giusto e santo, e 'l Bavero, che si
            facea chiamare imperadore, era eretico e fautore d'eretici, e sostenitore di tiranni, e
            non giusto né degno signore, promettendo e giurando (e di ciò a più notai fece fare
            solenni carte) che se Dio gli rendesse santade, che sempre sarebbe obediente a santa
            Chiesa e al papa, e nimico de' suoi ribelli; e con molte lagrime domandò penitenzia e
            misericordia: ebbe i sacramenti di santa Chiesa, e co la detta contrizione morì; onde fu
            tenuto gran fatto in Toscana. E lui morto, per gli suoi ne fu portato il corpo ad
            Arezzo, e là sepolto a grande onore, come quegli ch'avea molto acresciuta la città
            d'Arezzo e 'l suo vescovado. Per la sua morte l'oste d'Arezzo e di quegli di Castello,
            ch'erano con battifolli a l'assedio a Castello di Monte Sante Marie, se ne partirono
            come in isconfitta e tornarono ad Arezzo; e feciono gli Aretini signori de la terra per
            uno anno Dolfo e Piero Saccone da Pietramala.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come il papa diede alcuna sentenzia contro al Bavero.</p>
          </argument>
          <p>Nel detto anno MCCCXXVII, a dì XX d'ottobre, papa Giovanni apo Vignone diede ultima
            sentenzia di scomunica contro al Bavero, sì come a persecutore di santa Chiesa e fautore
            degli eretici, privandolo d'ogni dignità temporale e spirituale.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come il Bavero fece Castruccio duca di Lucca e d'altre terre.</p>
          </argument>
          <p>Nel detto anno, a dì IIII di novembre, il Bavero per meritare Castruccio del servigio
            fattogli d'avere avuta per suo senno e prodezza la città di Pisa n'andò a la città di
            Lucca con Castruccio insieme, e fugli fatto da' Lucchesi grande festa e onore; e poi il
            menò Castruccio in Pistoia per mostrargli la città e contado di Firenze, e com'era a la
            frontiera e presso a guerreggiare la città di Firenze. E tornaro in Lucca per la festa
            di san Martino, per la quale con grande trionfo e onore il detto Bavero fece Castruccio
            duca de la città e distretto di Lucca, e del vescovado di Luni, e de la città e
            vescovado di Pistoia e di Volterra; e mutò arme a Castruccio, lasciando la sua propia
            della casa degl'Interminelli col cane di sopra, e fecelo armare a cavallo coverto, e
            bandiere a modo di duca, col campo ad oro, e al traverso una banda a scacchi pendenti
            azzurri e argento, sì come l'arme propia al tutto, co' detti scacchi del ducato di
            Baviera. E fatta la detta festa, si tornarono in Pisa a dì XVIII di novembre. E in
            quello brieve tempo che l'avea presa trasse il Bavero de la città di Pisa e del contado,
            che di libbre e che d'imposte, CL<hi rend="sup">M</hi> di fiorini d'oro, e de' cherici
            di quella diocesia XX<hi rend="sup">M</hi> fiorini d'oro, con grande dolore e torzioni
            de' Pisani, sanza quegli ch'ebbe da Castruccio quando il fece duca, che si dice che
            furono L<hi rend="sup">M</hi> fiorini d'oro. Lasceremo alquanto del processo del detto
            Bavero, che si riposa in Pisa e in Lucca, e rauna danari per fornire suo viaggio a Roma;
            e faremo incidenza d'altre cose che furono in Firenze e in altre parti del mondo in
            questi tempi, tornando poi a nostra materia per seguire il corso e andamento del detto
            Bavero.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come il re di Scozia corse in Inghilterra.</p>
          </argument>
          <p>Nel detto anno MCCCXXVII, del mese d'agosto, il re di Scozia con più di XL<hi rend="sup">M</hi> Scotti passò infra l'Inghilterra per guastare il paese più giornate.
            Il giovane Adoardo terzo re d'Inghilterra con tutta sua cavalleria e forza di gente a
            piè gli andò incontro, e rinchiuse tutti i detti Scotti in uno parco del vescovo di
            Durem, e tutti gli avrebbe in quello morti o presi, se non fosse la viltà e tradimento
            de' suoi Inghilesi, che non faceano la guardia come si convenia, onde i detti Scotti di
            notte si partirono, e tutti n'andarono sani e salvi sanza battaglia o caccia niuna.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come il popolo della città d'Imola fu sconfitto da la gente de la
              Chiesa.</p>
          </argument>
          <p>Nel detto anno, a dì VIII di settembre, messer Ricciardo de' Manfredi di Faenza con
            gente a cavallo, di quegli del legato cardinale ch'era a Bologna, essendo venuti nella
            città d'Imola, perché quegli della terra per trattato fatto con Alberghettino suo
            fratello che avea rubellata Faenza, ed egli con sua gente cavalcarono per avere Imola,
            il popolo d'Imola si levò a romore per cacciarne il detto messer Ricciardo e la gente de
            la Chiesa, onde si cominciò la battaglia in su la piazza d'Imola; e per forza d'arme il
            detto messer Ricciardo con gli Alidogi e loro fedeli, e colla detta cavalleria della
            Chiesa, ch'erano da V<hi rend="sup">C</hi> cavalieri, sconfissono e ruppono il popolo
            d'Imola, e uccisonne più di CCCC, che non v'ebbe buona casa che uomo non vi rimanesse
            morto; e poi corsono la terra e rubarla tutta, onde la piccola città d'Imola quasi
            rimase distrutta di buona gente, e disolata di preda.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come in Firenze fu arso maestro Cecco d'Ascoli astrolago per cagione di
              resia.</p>
          </argument>
          <p>Nel detto anno, a dì XVI di settembre, fu arso in Firenze per lo 'nquisitore de'
            paterini uno maestro Cecco d'Ascoli, il qual era stato astrolago del duca, e avea dette
            e rivelate per la scienza d'astronomia, overo di nigromanzia, molte cose future, le
            quali si trovarono poi vere, degli andamenti del Bavero e de' fatti di Castruccio e di
            quegli del duca. La cagione perché fu arso sì fu perché, essendo in Bologna, fece uno
            trattato sopra la spera, mettendo che nelle spere di sopra erano generazioni di spiriti
            maligni, i quali si poteano costrignere per incantamenti sotto certe costellazioni a
            potere fare molte maravigliose cose, mettendo ancora in quello trattato necessità alle
            infruenze del corso del cielo, e dicendo come Cristo venne in terra accordandosi il
            volere di Dio co la necessità del corso di storlomia, e dovea per la sua natività essere
            e vivere co' suoi discepoli come poltrone, e morire de la morte ch'egli morìo; e come
            Anticristo dovea venire per corso di pianete in abito ricco e potente; e più altre cose
            vane e contra fede. Il quale suo libello in Bologna riprovato, e ammonito per lo
            'nquisitore che no·llo usasse, gli fu opposto che l'usava in Firenze; la qual cosa si
            dice che mai non confessò, ma contradisse a la sua sentenzia, che poi che ne fu ammonito
            in Bologna, mai no·llo usò; ma che il cancelliere del duca, ch'era frate minore vescovo
            d'Aversa, parendogli abominevole a tenerlo il duca in sua corte, il fece prendere. Ma
            con tutto che fosse grande astrolago, era uomo vano e di mondana vita, ed erasi steso
            per audacia di quella sua scienza in cose proibite e non vere, però che la 'nfruenza
            delle stelle non costringono necessitade, né possono essere contra il libero arbitrio
            dell'animo dell'uomo, né maggiormente a la proscienzia di Dio, che tutto guida, governa
            e dispone a la sua volontà.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">De la morte del gran medico maestro Dino di Firenze.</p>
          </argument>
          <p>Nel detto tempo, a dì XXX di settembre, morì in Firenze maestro Dino del Garbo
            grandissimo dottore in fisica e in più scienze naturali e filosofiche, il quale al suo
            tempo fu il migliore e sovrano medico che fosse in Italia, e più nobili libri fece a
            richesta e intitolati per lo re Ruberto. E questo maestro Dino fu grande cagione de la
            morte del sopradetto maestro Cecco, riprovando per falso il detto suo libello, il quale
            avea letto in Bologna, e molti dissono che 'l fece per invidia.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come messer Cane della Scala ricominciò guerra a' Padovani.</p>
          </argument>
          <p>Nel detto tempo messer Cane de la Scala signore di Verona ricominciò guerra a' Padovani
            col figliuolo di messer Ricciardo da Cammino di Trivigi, e presono il castello d'Esti
            che teneano i Padovani, e grande danno feciono co·lloro oste intorno a Padova; per la
            qual cosa i Padovani mandarono per aiuto al duca di Chiarentana, a la cui signoria
            s'erano dati, il quale mandò in loro aiuto M cavalieri tedeschi, per la qual cosa messer
            Cane si levò da oste e tornossi a Verona.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come i conti da Santa Fiore riebbono Magliano.</p>
          </argument>
          <p>Nel detto anno MCCCXXVII i Pancechieschi di Maremma, ch'aveano in guardia il castello
            di Magliano per lo duca di Calavra, per paura del maliscalco del Bavero, che cavalcò con
            grossa gente da Pisa in Maremma per andare verso Roma, temendo che' conti da Santa Fiore
            con quella gente non gli asediasse, misono fuoco nel detto castello, e vilmente se
            n'uscirono fuori, e abbandonarono, e' conti il si ripresono e racconciarono; e' loro
            mallevadori furono presi in Firenze per lo duca, e messi in pregione nelle Stinche.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come la gente de la Chiesa osteggiarono Faenza.</p>
          </argument>
          <p>Nel detto tempo la gente della Chiesa ch'era col legato in Bologna cavalcarono con
            messer Ricciardo Manfredi sopra la città di Faenza per raquistarla, la quale avea
            rubellata Alberghettino suo fratello, e guastarla intorno con grandissimo danno de la
            contrada, ma però non poté avere la terra.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">Quando morì il re Giammo d'Araona.</p>
          </argument>
          <p>Nel detto anno, del mese d'ottobre, morì lo re Giammo d'Araona di suo male, e fue
            soppellito in Barzellona; e lo 'nfante Anfus suo figliuolo, il quale conquistò la
            Sardigna, ne fu fatto e coronato re d'Araona e di Sardigna. Il detto re Giammo fu savio
            e valoroso signore e di grandi opere e imprese, come per adietro le nostre croniche in
            più parti fanno menzione.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come il Bavero diede a Castruccio più castella de' Pisani.</p>
          </argument>
          <p>Nel detto anno, a dì III di dicembre, i Pisani per comandamento del Bavero renderono a
            Castruccio, detto duca di Lucca, per guidardone del suo servigio il castello di
            Serrezzano e quello di Rotina in Versilia, e Montecalvoli e Pietracassa, onde i Pisani
            si tennono forte gravati.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come il duca fece cacciare uno popolano di Firenze, perché aringò
              contro a·llui.</p>
          </argument>
          <p>Nel detto anno, a dì VII di dicembre, uno popolano di Firenze chiamato Gianni Alfani,
            per cagione che in uno consiglio di dare aiuto al re Ruberto a richesta de' suoi
            ambasciadori il detto Gianni contradisse, il fece il duca condannare nell'avere e
            persona, e guastare i suoi beni; e con tutto che 'l detto Gianni fosse per sue ree opere
            degno di quello, e peggio, sì spiacque a tutti i popolani di Firenze per assempro di
            loro, e però ch'egli avea pure detto bene per lo Comune, e ragionevolemente, ma disselo
            con troppa audacia e prosunzione contra il signore. Avenne fatta menzione, non per lo
            detto Gianni, che non era degno di scrivere in cronica, ma per esemplo, e perché a'
            Fiorentini parve essere troppo fedeli del signore, per questa cagione recando in loro
            assempro che chi a uno offende a molti minaccia.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come il Bavero si partì di Pisa per andare a Roma.</p>
          </argument>
          <p>Nel detto anno MCCCXXVII il Bavero essendo stato in Pisa, poi che la vinse, come
            adietro facemmo menzione, non intese a fare guerra niuna contra' Fiorentini, né contra
            il loro signore messer lo duca, ma solamente a raunare moneta per fornire suo cammino
            verso Roma, e da l'ottobre ch'egli prese Pisa infino a la sua partita trasse da' Pisani,
            con XX<hi rend="sup">M</hi> fiorini d'oro che impuose al chericato di Pisa, che di
            libbre e d'imposte e di loro rendite e gabelle, CC<hi rend="sup">M</hi> fiorini d'oro,
            con molti guai de' Pisani, che alla loro difensione contra al detto Bavero non ardirono
            a imporre V<hi rend="sup">M</hi>. E ciò fatto, a dì XV di dicembre nel detto anno, con
            sua gente in numero di III<hi rend="sup">M</hi> cavalieri e con più di X<hi rend="sup">M</hi> bestie uscì della città di Pisa, e acampossi a la badia di Santo Remedio presso
            a Pisa a tre miglia, e di là mandò innanzi per la via di Maremma il suo maliscalco co'
            conti a Santa Fiore e con Ugolinuccio da Baschio con VII<hi rend="sup">C</hi> cavalieri
            e II<hi rend="sup">M</hi> pedoni, acciò che prendessono i passi di Maremma, e fornissono
            il cammino di vittuaglia. E nel detto luogo soggiornò il Bavero VI dì per attendere
            Castruccio duca di Lucca, il quale mal volentieri andava con lui a Roma, temendo di
            lasciare isguernita la città di Lucca e di Pistoia. A la file non vegnendo il detto
            Castruccio, e il Bavero avendo lettere e messaggi da' Romani, che avacciasse sua andata
            a Roma se volesse la terra, acciò che la parte degli Orsini e della Chiesa non vi
            mettessero prima la forza e gente del re Ruberto, si partì a dì XXI di dicembre, e fece
            la pasqua di Natale a Castiglione della Pescaia; e poi di là passò il fiume d'Ombrone a
            la foce di Grosseto con grande affanno, perché per le gravi piogge il detto fiume era
            molto grosso, e uno ponte apposticcio ch'aveano fatto fare il suo maliscalco co' detti
            Maremmani, per soperchio incarico di sua gente si ruppe, e assai di sua gente e loro
            cavagli annegarono, e convenne che 'l signore passasse a la foce a la marina con due
            galee e più barche che fece venire da Piombino. Il quale passaggio, se 'l duca di
            Calavra co la sua gente e co' Sanesi avesse voluto impedire, assai era loro leggere e
            sicuro; ma poi che 'l Bavero fu in Toscana, il detto duca nol volle vedere né lui né sua
            gente, o per viltà di cuore, o per senno e comandamento del padre lo re Ruberto, per non
            venire a la zuffa co' Tedeschi, che l'andavano caendo. E così passò il Bavero la Maremma
            con grande affanno e con male tempo e grande soffratta di vittuaglia, albergando per
            necessità i più de la sua gente a campo nel cuore del verno. E pochi giorni apresso
            Castruccio con III<hi rend="sup">C</hi> cavalieri de la migliore gente ch'egli avea, e
            con M balestrieri tra Genovesi e Toscani, seguì il Bavero e giunselo a Viterbo, e lasciò
            in Lucca e in Pistoia e in Pisa da M cavalieri per guardia con buoni capitani. Il detto
            Bavero, faccendo la via di Santa Fiore, e poi da Corneto e da Toscanella, giunse nella
            città di Viterbo a dì II del mese di gennaio del detto anno; ne la quale fu ricevuto a
            grande onore, sì come loro signore, però che Viterbo si tenea a parte d'imperio, ed
            erane signore e tiranno di quella uno ch'avea nome Salvestro di Gatti loro cittadino.
            Lasceremo alquanto gli andamenti del Bavero, e torneremo a·cciò che fece il duca di
            Calavra.</p>
        </div2>
        <div2 type="capitolo">
          <head>L</head>
          <argument>
            <p rend="italic">Come il duca di Calavra si partì della città di Firenze, e andonne nel
              Regno per contradiare al Bavero.</p>
          </argument>
          <p>Sentendo il duca di Calavra ch'era in Firenze la partita del Bavero de la città di
            Pisa, e come già era entrato in Maremma, a dì XXIIII di dicembre nel detto anno fece uno
            grande parlamento in sul palagio del Comune ove abitava, ove furono i priori e'
            gonfalonieri e' capitani de la parte guelfa, e tutti i collegi degli uficiali di
            Firenze, e gran parte de la buona gente de la cittade, grandi e popolani; e quivi per
            suoi savi solennemente e con belle dicerie anunziò la sua partita, la quale a·llui era
            di necessità per guardare il suo regno e per contastare le forze del Bavero, confortando
            i Fiorentini che rimanessono in costanza e fedeli e con buono animo a parte di santa
            Chiesa e al padre e a·llui, e ch'egli lasciava loro capitano e suo luogotenente messer
            Filippo di Sangineto, figliuolo del conte di Catanzano di Calavra, e per suo consiglio
            messer Giovanni di Giovannazzo e messer Giovanni da Civita di Tieti, grandi savi in
            ragione e in pratica, e gente d'arme da M cavalieri, pagandogli CC<hi rend="sup">M</hi>
            fiorini d'oro l'anno, com'egli ci fosse, per soldo de' detti cavalieri, promettendo che
            quando bisognasse egli in persona o altri di suo lignaggio verrebbe con tutte sue forze
            a l'aiuto e difensione di Firenze. A·cciò che fu proposto e detto per gli savi del duca,
            saviamente e con belle aringherie fornite di molte autoritadi fu fatta la risposta per
            gli Fiorentini per certi loro savi, mostrando doglia e pesanza di sua partita, però che
            con tutto non fosse stato vivo signore né guerriere, come molti Fiorentini avrebbono
            voluto, e come potea colle sue forze, sì fu pur dolce signore e di buono aiere a'
            cittadini, e nella sua stanza adirizzò molto il male stato di Firenze, ed ispense le
            sette ch'erano tra' cittadini, e con tutto che costasse grossamente la sua stanza in
            Firenze, che di vero si trovarono spesi per lo Comune, in XVIIII mesi che il detto duca
            fu in Firenze, co la moneta ch'egli aveva de' gaggi, più di DCCCC<hi rend="sup">M</hi>
            di fiorini d'oro; e io il posso testimonare con verità, che per lo Comune fui a farne
            ragione, con tutto che' cittadini e tutti artefici guadagnarono assai da lui e da sua
            gente. E dilibero il detto parlamento, il dì apresso del Natale fece il duca grande
            corredo, e diè mangiare a molti buoni cittadini, e gran corte di donne, e con grande
            festa e danze e allegrezza; e poi il lunedì vegnente dopo terza, dì XXVIII di dicembre,
            si partì il detto duca di Firenze co la donna sua, e con tutti i suoi baroni, e con ben
            MD cavalieri de la migliore gente ch'avesse, e seguì suo cammino soggiornando in Siena e
            in Perugia e a Rieti; e a dì XVI di gennaio, anno detto, giunse a l'Aquila, e là si
            fermò con sua gente. Lasceremo alquanto del Bavero e del duca, faccendo incidenza per
            dire d'altre novità infra 'l detto tempo.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come il borgo a San Donnino s'arendé a la Chiesa.</p>
          </argument>
          <p>Nel detto anno MCCCXXVII, del mese di dicembre, il borgo a San Donnino in Lombardia,
            che tanto avea fatto di guerra e di danno a la parte della Chiesa, partitane la
            cavalleria di Milano per l'altre guerre cominciate per la venuta del Bavero in Toscana,
            per certo trattato tra' terrazzani s'arendéo a' figliuoli di messer Ghiberto da Coreggio
            di Parma per lo legato del papa ch'era in Lombardia, e costò danari assai al detto
            legato.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come fu fatto accordo tra' Perugini e la Città di Castello.</p>
          </argument>
          <p>Nel detto anno e mese si fece accordo da' Perugini a la Città di Castello, rimagnendo
            la signoria di Castello a' Tarlati d'Arezzo e a' figliuoli di Tano degli Ubaldini che
            n'erano signori, e a la parte ghibellina, rimettendo nella città certi usciti guelfi e
            parte rimanendo a' confini, riavendo il frutto di loro posessioni, e prendendo podestà e
            capitano di Perugia di parte ghibellina a·lloro volontà. E ciò feciono i Perugini
            perch'erano molto affannati de la detta guerra, e per la venuta del Bavero male potuti
            atare da' Fiorentini e dagli altri Toscani.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Come il papa fece X cardinali.</p>
          </argument>
          <p>Nel detto anno, a dì XVIII di dicembre, per le digiune Quattro Tempora, papa Giovanni
            per riformare e rafforzare lo stato suo e della Chiesa per la venuta del Bavero, e per
            la nimistà che la Chiesa avea presa co·llui, appo Vignone in Proenza fece X cardinali, i
            nomi de' quali furono questi: messer l'arcivescovo di Tolosa, che l'arcivescovo di
            Napoli, che messer Anibaldo di quegli di Ceccano in Campagna, lo vescovo di Siponto,
            cioè fra Matteo degli Orsini di Campo di Fiore, lo vescovo d'Alsurro ch'è di Francia, lo
            vescovo di Ciarteri anche francesco, lo vescovo di Cartaina di Spagna, lo vescovo di
            Mirapesce di tolosana, lo vescovo di San Paulo anche di tolosana, messer Giovanni
            figliuolo di messer Stefano de la Colonna di Roma, messer Imberto di Ponzo di Caorsa
            parente del detto papa.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Di certe novità che il legato del papa fece in Firenze.</p>
          </argument>
          <p>Nel detto anno, il dì apresso la Pifania, per mandato del cardinale degli Orsini legato
            in Toscana, il quale era in terra di Roma, in Firenze si celebrò tre dì continui
            processione per tutti i religiosi e secolari maschi e femmine che la vollono seguire,
            pregando Idio che desse il suo aiuto a santa Chiesa a la difensione del Bavero, e lui
            recasse a l'obedienza della Chiesa, e pace; e però diede grandi indulgenzie e perdono. E
            in questo tempo il papa diede al detto legato per sua mensa le rendite de la Badia di
            Firenze, ch'era morto l'abate, e vacava, il quale la prese, e poi non vi fu abate; e per
            gli monaci ch'erano X, con ogni fornimento di cappellani e della chiesa, lasciò V<hi rend="sup">C</hi> fiorini d'oro; e fu grande ragione, ché la Badia avea di rendita
            presso a II<hi rend="sup">M</hi> fiorini d'oro, ed ispendeasi fra X monaci e uno
          abate.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Come il Bavero si partì di Viterbo e andonne a Roma.</p>
          </argument>
          <p>Nel detto anno MCCCXXVII, essendo il Bavero giunto in Viterbo, in Roma nacque grande
            questione tra 'l popolo, e spezialmente tra' LII buoni uomini, chiamati IIII per rione a
            la guardia del popolo romano, che parte di loro voleano liberamente la venuta del Bavero
            sì come loro signore, e parte di loro parendo mal fare e contra santa Chiesa, e parte
            voleano patteggiare co·llui anzi che si ricevesse in Roma; e a questo terzo consiglio
            s'apresono nel palese per contentare il popolo, e mandargli solenni ambasciadori a·cciò
            trattare. Ma Sciarra della Colonna e Iacopo Savelli, ch'erano capitani del popolo,
            coll'aiuto di Tibaldo di quegli di Santo Stazio, grandi e possenti Romani, i quali tre
            caporali erano stati cagione de la revoluzione di Roma, e cacciati n'aveano gli Orsini e
            messer Stefano de la Colonna, e' figliuoli, tutto fosse fratello carnale del detto
            Sciarra, però ch'era cavaliere del re Ruberto e teneasi a sua parte; per la qual cosa
            tutti gli amici del re Ruberto per tema si partirono di Roma, e tolto fu agli Orsini
            Castello Santangiolo, e tutte le forze di Roma a·lloro e a·lloro seguaci, sotto la forza
            e guardia del popolo. I sopradetti tre capitani del popolo sempre nel segreto,
            dissimulando il popolo, ordinavano e trattavano la venuta del Bavero e di farlo re de'
            Romani, per animo di parte ghibellina, e per molta moneta ch'ebbono da Castruccio duca
            di Lucca, e da la parte ghibellina di Toscana e di Lombardia. Incontanente mandarono
            segreti messi e lettere a Viterbo al Bavero, che lasciasse ogni dimoranza, e venisse a
            Roma, e non guardasse a mandato o detto degli ambasciadori del popolo di Roma. I quali
            ambasciadori giunti a Viterbo, ed isposta solennemente la loro ambasciata co le
            condizioni e patti loro imposte per lo popolo di Roma, commise il Bavero la risposta
            dell'ambasciata a Castruccio signore di Lucca, il quale, com'era per lo segreto
            ordinato, fece sonare trombe e trombette, e mandò bando ch'ogni uomo cavalcasse verso
            Roma; «e questa», disse agli ambasciadori di Roma, «è la risposta del signore
            imperadore». I detti ambasciadori cortesemente ritenne, e fece ordinare e mandò
            scorridori innanzi prendendo ogni passo, acciò che ogni messaggio o persona ch'andasse
            verso Roma fosse arrestato e ritenuto. E così si partì il detto Bavero con sua gente de
            la città di Viterbo martidì a dì V di gennaio, e giunse in Roma il giuovidì vegnente, dì
            VII di gennaio MCCCXXVII, nell'ora di nona, e con sua compagnia bene IIII<hi rend="sup">M</hi> cavalieri, sanza contasto niuno, com'era ordinato per gli detti capitani, e
            da' Romani fue ricevuto graziosamente, ed ismontò ne' palazzi di Santo Pietro, e là
            dimorò IIII giorni; poi passò il fiume del Tevero per venire ad abitare a Santa Maria
            Maggiore; e il lunidì vegnente salì in Campidoglio, e fece uno grande parlamento, ove fu
            tutto il popolo di Roma, ch'amava la sua signoria, e degli altri; e in quello il vescovo
            d'Ellera dell'ordine degli agostini disse la parola per lui con belle autoritadi,
            ringraziando il popolo di Roma dell'onore che gli aveano fatto, dicendo e promettendo
            com'egli avea intenzione di mantenergli e innalzargli, e di mettere il popolo di Roma in
            ogni buono stato, onde a' Romani piacque molto, gridando: «Viva, viva il nostro signore
            e re de' Romani!». E nel detto parlamento s'ordinò la sua coronazione la domenica
            vegnente, e nel detto parlamento il popolo di Roma il feciono sanatore e capitano del
            popolo per un anno. E nota che col detto Bavero vennono in Roma molti cherici e parlati
            e frati di tutte l'ordini, i quali erano ribelli e sismatici di santa Chiesa, e tutta la
            sentina degli eretici de' Cristiani per contradio di papa Giovanni; per la qual cosa
            molti de' cattolici cherici e frati si partirono di Roma, e fu la terra e la santa città
            interdetta, e non vi si cantava uficio sacro né sonava campana, se non che s'uficiava
            per gli suoi cherici sismatici e scomunicati. E 'l detto Bavero commise a Sciarra della
            Colonna ch'egli costrignesse i cattolici cherici che dicessono il divino uficio; ma per
            tutto ciò niente ne vollono fare; e il santo sudario di Cristo fu nascoso per uno
            calonaco di San Piero che l'avea in guardia, perché non gli parea degno si vedesse per
            gli detti sismatici, onde in Roma n'ebbe grande turbazione.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Come Lodovico di Baviera si fece coronare per lo popolo di Roma per
              loro re e imperadore.</p>
          </argument>
          <p>Nel detto anno MCCCXXVII, domenica dì XVII gennaio, Lodovico duca di Baviera eletto re
            de' Romani fu coronato a Santo Pietro di Roma con grandissimo onore e trionfo, come
            diremo appresso; cioè ch'egli e la moglie con tutta sua gente armata si partirono la
            mattina da Santa Maria Maggiore, ove allora abitava, vegnendo a Santo Pietro,
            armeggiandogli innanzi IIII Romani per rione con bandiere, coverti di zendado i loro
            cavagli, e molta altra gente forestiera, essendo le vie tutte spazzate e piene di
            mortella e d'alloro, e di sopra a ciascuna casa tese e parate le più belle gioie e
            drappi e ornamenti che avessono in casa. Il modo come fu coronato, e chi il coronò,
            furono gl'infrascritti: Sciarra de la Colonna, ch'era stato capitano di popolo, Buccio
            di Proresso, e Orsino<gap/> stati sanatori, e Pietro di Montenero cavaliere di Roma,
            tutti vestiti a drappi ad oro; e co' detti a coronarlo sì furono de' LII del popolo, e
            'l prefetto di Roma sempre andandogli innanzi, come dice il titolo suo, ed era adestrato
            da' sopradetti IIII capitani, sanatori e cavaliere, e da Giacopo Savelli, e Tibaldo di
            Santo Stazio, e molti altri baroni di Roma; e tuttora si facea andare innanzi uno
            giudice di legge, il quale avea per istratto l'ordine dello 'mperio. E col detto ordine
            si guidò alla sua coronazione. E non trovando niuno difetto, fuori la benedizione e
            confermazione del papa, che non v'era, e del conte del palazzo di Laterano, il quale
            s'era cessato di Roma, che secondo l'ordine dello 'mperio il doveva tenere quando prende
            la cresima a l'altare maggiore di Santo Pietro, e ricevere la corona quando la si trae,
            si providde, innanzi si coronasse, di fare conte del detto titolo Castruccio detto duca
            di Lucca. E prima con grandissima sollecitudine il fece cavaliere cignendogli la spada
            colle sue mani, e dandogli la collata; e molti altri ne fece poi cavalieri pur
            toccandogli co la bacchetta dell'oro, e Castruccio ne fece in sua compagnia VII. E ciò
            fatto, si fece consecrare il detto Bavero come imperadore, in luogo del papa o de' suoi
            legati cardinali, a sismatici e scomunicati, al vescovo che fu di Vinegia nipote che fu
            del cardinale da Prato, e al vescovo d'Ellera; e per simile modo fu coronata la sua
            donna come imperadrice. E come il Bavero fu coronato, si fece leggere tre decreti
            imperiali, prima della cattolica fede, il secondo d'onorare e reverire i cherici, il
            terzo di conservare le ragioni de le vedove e pupilli, la quale ipocrita dissimulazione
            piacque molto a' Romani. E ciò fatto, fece dire la messa; e compiuta la detta
            solennitade, si partirono di Santo Pietro, e vennono nella piazza di Santa Maria
            dell'Ariacelo dov'era apparecchiato il mangiare; e per la molta e lunga solennità fue
            sera innanzi che si mangiasse; e la notte rimasono a dormire in Campidoglio. E la
            mattina apresso fece sanatore e suo luogotenente Castruccio duca di Lucca, e lasciollo
            in Campidoglio; ed egli e la moglie se n'andarono a San Giovanni Laterano. In questo
            modo fu coronato a imperadore e re de' Romani Lodovico detto Bavero per lo popolo di
            Roma, a grande dispetto e onta del papa e della Chiesa di Roma, non guardando niuna
            reverenza di santa Chiesa. E nota che presunzione fu quella del detto dannato Bavero,
            che non troverrai per nulla cronica antica o novella che nullo imperadore cristiano mai
            si facesse coronare se non al papa o a suo legato, tutto fossono molto contradi della
            Chiesa, o prima o poi, se non questo Bavero; la qual cosa fu molto da maravigliare.
            Lasceremo alquanto di dire ora più del Bavero, faccendo alcuna incidenza, però che
            rimane in Roma per ordinare e fare maggiori e più maravigliose cose. Ma come egli fu
            coronato, sanza soggiorno se fosse andato colla sua gente verso il regno di Puglia,
            nullo ritegno né difensione v'avea, con tutto che 'l duca di Calavra fosse a la
            frontiera a l'Aquila con MD cavalieri, e guernito Rieti, e Cepperano, e ponte Corbolo, e
            San Germano di gente d'arme; ma il detto Bavero si trovò in Roma a la detta sua
            coronazione più di V<hi rend="sup">M</hi> cavalieri, tra Tedeschi e Latini, buona gente
            d'arme e volonterosi di battaglia; ma a cui Idio vuole male gli toglie il buono
            consiglio, e così avenne a·llui, come inanzi nel suo processo faremo menzione.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come quegli da Fabbriano furono sconfitti da la gente de la Chiesa.</p>
          </argument>
          <p>Nel detto anno MCCCXXVII, di gennaio, essendo l'oste della Chiesa sopra il castello di
            Fornoli ne la Marca d'Ancona, quegli da Fabbriano ribegli de la Chiesa con IIII<hi rend="sup">C</hi> cavalieri e II<hi rend="sup">M</hi> pedoni per levare il detto
            assedio vennono e puosonsi ivi presso a un altro castello che teneano que' della Chiesa.
            Tano da Iegi capitano della gente della Chiesa gli asalì con sua gente e miseli in
            isconfitta, e rimasonvi VII bandiere di cavalieri, e da CLXX cavagli, e ben III<hi rend="sup">C</hi> uomini morti e IIII<hi rend="sup">C</hi> presi.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Conta de' fatti di Firenze.</p>
          </argument>
          <p>Nel detto anno, a dì XXII di gennaio, si cominciò a fondare in Firenze la grande porta
            de la cittade sopra le mura che va verso Siena e verso Roma, presso al munistero de le
            Donne di Monticelli Oltrarno; e in quelli tempo si dificarono quelle mura nuove della
            cittade intorno a la detta porta verso il poggio di Bogoli. Domenica notte vegnente, a
            dì XXIIII di gennaio, s'apprese il fuoco in Firenze nel sesto di Borgo presso a la
            loggia de' Bondelmonti, e arsonvi due case sanza altro danno.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come la città di Pistoia fu presa per lo capitano del duca e de'
              Fiorentini.</p>
          </argument>
          <p>Nel detto anno MCCCXXVII, a l'uscita di gennaio, essendo messo innanzi segretamente a
            messer Filippo di Sangineto, capitano di guerra per lo duca rimaso in Firenze, per uno
            Baldo Cecchi e Iacopo di messer Braccio Bandini Guelfi usciti di Pistoia come potea
            avere la città di Pistoia per imbolìo e forza, se si volesse assicurare, il detto messer
            Filippo cautamente intese al trattato, e segretamente fece fare nel castello dello
            'mperadore di Prato ponte di legname, e scale e bolcioni e altri difici da combattere
            terre; e mercolidì sera, a dì XXVII di gennaio, serrate le porte, si partì il detto
            messere Filippo di Firenze con VI<hi rend="sup">C</hi> uomini di cavallo di sua gente, e
            non menò seco nullo Fiorentino, se non messer Simone di messer Rosso della Tosa, che
            ordinò il trattato col detto messer Filippo. E anzi mezzanotte giunsono a Prato,
            dov'erano apparecchiati i detti difici di legname, e caricandogli in muli e aportatori
            mandati di Firenze, si mise in via menando seco II<hi rend="sup">M</hi> fanti a piè tra
            Pratesi e soldati de' Fiorentini ch'erano ordinati in Prato; e giunse a Pistoia anzi il
            giorno di costa a la porta di San Marco da la parte ov'era il fosso con meno acqua, e il
            luogo de la terra più solitario e peggio guardato. I detti Baldo e Iacopo passaro il
            fosso su per lo ghiaccio, e con iscala salirono in su le mura che non furono da nulli
            sentiti, e ivi su misono le bandiere del duca e del Comune di Firenze, e per simile modo
            ne misono dentro da C fanti; e trovandogli l'uficiale ch'andava ricercando le guardie,
            levò il romore, e egli e sua compagnia furono morti di presente, e la terra fu tutta ad
            arme. In quello la gente di messer Filippo puosono il ponte sopra il fosso, e con più
            scale messe a le mura molta gente vi misono dentro, e co' bolcioni dentro e di fuori
            pertugiarono il muro in due parti, per modo che vi poteano mettere il cavallo, onde
            menando a mano più ve ne furono messi; e messer Filippo in persona con alquanti di sua
            gente v'entrò dentro, e incontanente seminarono triboli di ferro, ch'aveano portati, per
            le vie d'onde i nemici poteano loro venire adosso, per impedire loro e' loro cavagli; e
            come vi furono ingrossati dentro, la cavalleria e gente di fuori e quegli entrati dentro
            combatterono la torre de la porta a Sa·Marco, e misono fuoco nel ponte e porta
            dell'antiporta. La gente di Castruccio, che v'erano dentro da CL cavalieri e V<hi rend="sup">C</hi> pedoni soldati a la guardia, sanza i cittadini, francamente parte di
            loro rimagnendo armati in su la piazza, e parte vennono a combattere la gente ch'era
            entrata da le mura, e per forza gli ripinsono allo stretto e rottura de le mura, e molti
            se ne gittavano fuori, se non fosse la virtù e sollecitudine del detto messer Filippo e
            di sua compagna, ch'erano dentro già con centocinquanta cavalieri, i quali montando in
            su i loro cavagli con grande vigore percossono a' nemici e per due riprese gli rimisono
            in rotta; e intanto arsa l'antiporta, e per quelli ch'erano dentro tagliata la porta, e
            le guardie de la torre morti e fuggiti, tutta la cavalleria e gente di fuori con grande
            vigore e grida e spavento di trombe e di nacchere entrarono ne la terra. E ciò sentendo
            la gente di Castruccio, con due suoi figliuoli piccoli che dentro v'erano, Arrigo e
            Galerano, si ridussono al Prato nel castello fatto per Castruccio chiamato Bellaspera,
            il quale tutto non fosse compiuto era molto maraviglioso e forte. Gli spaventati
            cittadini, uomini e femmine di Pistoia, de la sùbita presa non proveduti, e ancora non
            era giorno, a nulla difesa della città intesono se non a lo scampo di loro e di loro
            cose, correndo come ismarriti qua e là per la terra. La cavalleria e gente del capitano,
            e' Fiorentini e' Pratesi la maggior parte, si sparsono per la terra a la preda e
            ruberia, che quasi il capitano e messer Simone non rimasono con LXXX a cavallo co le
            bandiere ducali e del Comune di Firenze, i quali traendo dietro a' nimici nel Prato, i
            Tedeschi di Castruccio vigorosamente percossono al capitano e a sua gente, e diedono
            loro molto a·ffare per più assalti; e furono in pericolo d'essere sconfitti e cacciati i
            nostri della terra per mala condotta de' Borgognoni soldati, che s'erano sparti per la
            città a la ruberia, e lasciate le bandiere e 'l capitano; ma ischiarando il giorno, la
            gente cominciò ad andare al Prato al soccorso del capitano. I nimici veggendo la gente
            nostra ingrossare, e già di loro e morti e presi, si rinchiusono nel castello, e
            intesono di quello per la porta Luccese co' detti figliuoli di Castruccio sanza ritegno
            scampare, e fuggendo verso Serravalle, e lasciando molti l'arme e' cavagli, e presine e
            morti alquanti. Ma se per lo capitano fosse stato meglio proveduto, o da' suoi cavalieri
            meglio obbidito, che parte di loro fossono cavalcati di fuori a la porta Luccese, i
            figliuoli di Castruccio e tutta sua gente erano morti e presi. In questo modo fu presa
            la città di Pistoia giuovidì a dì XXVIII di gennaio anni MCCCXXVII, e tutta fu corsa e
            rubata sanza nullo ritegno, e durò la ruberia più di X dì, rubando Guelfi e Ghibellini,
            onde molto fu ripreso il capitano; che se a·cciò avesse riparato, e co la sua gente e
            con V<hi rend="sup">C</hi> cavalieri della Chiesa, ch'allora erano in Prato, fosse di
            presente cavalcato, avrebbe avuto Serravalle, Carmignano, Montemurlo, e Tizzano, o
            alcuno de' detti castelli. Ma il vizio della covidigia guasta ogni buono consiglio.
            Raquetata la ruberia, il capitano riformò la terra per lo re Ruberto e per lo duca, e
            lasciòvi per capitano il detto messer Simone de la Tosa con CCL soldati e M pedoni al
            soldo del Comune di Firenze, e il detto messer Filippo tornò in Firenze, domenica a dì
            VII di febbraio, con grande onore e trionfo fattogli per gli Fiorentini d'armeggiatori
            con bandiere e coverti di zendadi, e andargli incontro co la cavalleria e popolani a
            piè, ciascuna compagnia col suo gonfalone, e fattogli palio per mettere sopra capo, ma
            ciò non volle acconsentire, ma fecevi mandare sotto innanzi a·llui il pennone dell'arme
            del duca, ch'elli usava portare sopra capo, che gli fu posto in gran senno e conoscenza,
            e menonne seco molti pregioni pistolesi e altri, e uno figliuolo del traditore messer
            Filippo Tedici e uno suo nipote piccoli garzoni, e più altri cari figliuoli de'
            Ghibellini di Pistoia, e molta roba, drappi, arnesi, e gioelli. Avemo sì distesamente
            inarrato la presura della città di Pistoia, però che per sì fatto modo e così forte
            città di mura e di fossi e guernita di gente d'arme non fu presa in Toscana già fa
            grandissimo tempo, e ancora per la sequela ch'avenne poi della detta presura, come
            diremo appresso. E per l'aquisto di Pistoia a dì VI di febbraio s'arendé la castellina
            ch'è sopra Puntormo, la quale molta guerra avea fatta a la strada che vae a Pisa.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come Castruccio si partì di Roma dal Bavero sì tosto come seppe la
              perdita di Pistoia.</p>
          </argument>
          <p>Essendo Castruccio in Roma col Bavero in tanta gloria e trionfo, come detto avemo,
            d'esser fatto cavaliere a tanto onore, e confermato duca, e fatto conte di palazzo e
            sanatore di Roma, e più ch'al tutto, era signore e maestro de la corte del detto
            imperadore, e più era temuto e ubbidito che 'l Bavero, per leggiadria e grandezza fece
            una roba di sciamito cremesi, e dinanzi al petto con lettere d'oro che diceano: «È
            quello che Idio vuole», e nelle spalle di dietro simili lettere che diceano: «E sì sarà
            quello che Idio vorrà». E così egli medesimo profetezzò in sé le future sentenzie di
            Dio. E stando lui in tanta gloria, come piacque a·dDio, prima perdé la città di Pistoia
            per lo modo che detto avemo. Come la gente di Castruccio ebbono perduta Pistoia,
            incontanente per terra e per mare mandarono messaggi e vacchette armate, sì che per la
            via di mare Castruccio seppe la novella in Roma in tre dì. Incontanente Castruccio fu al
            Bavero e re de' Romani detto imperadore, e dolfesi forte de la perdita di Pistoia,
            rimprocciando che se non l'avesse menato seco Pistoia non sarebbe perduta, mostrando
            grande gelosia della città di Pisa e di quella di Lucca, che nonn avessono mutazione.
            Incontanente prese congio da·llui, e partissi di Roma il primo dì di febbraio con sua
            gente. Ma Castruccio lasciò sua gente in cammino, ed egli con pochi con grande
            sollecitudine e rischio per gli passi di Maremma cavalcò innanzi, e giunse in Pisa con
            XII a cavallo a dì VIIII di febbraio, anni MCCCXXVII. E la sua gente, ch'erano V<hi rend="sup">C</hi> cavalieri e M pedoni a balestra, giunsono più giorni apresso. E nota
            che per la partita di Castruccio tutto l'osordio e imprese del Bavero ch'avea ordinate
            per passare nel Regno, gli vennono poi corte e fallite, come innanzi faremo menzione;
            però che Castruccio era di grande consiglio in guerra e bene aventuroso, ed egli solo
            più temuto dal re Ruberto e dal duca e da quegli del Regno, che 'l Bavero con tutta sua
            gente. Sì che per l'aquisto di Pistoia Castruccio si partì di Roma, onde allora il
            Bavero prolungò l'andare nel Regno, che se vi fosse ito sanza indugio e col senno di
            Castruccio e con sua gente, di certo il re Ruberto era in pericolo di potersi difendere,
            perché male s'era ancora proveduto a la difesa. Come Castruccio fue in Pisa, al tutto
            prese la signoria de la terra, e recò a sé tutte l'entrate e le gabelle de' Pisani; e
            oltre a·cciò gli gravò di più incarichi di moneta. E poco apresso per alcuno trattato
            credette avere Montetopoli per imbolìo, e cavalcòvi con sua gente una notte, e di sua
            gente per condotta del traditore entrarono infino a l'antiporta. La mattina per tempo
            quegli de la terra, e' soldati a cavallo e a piè che v'erano per lo Comune di Firenze,
            sentirono il tradimento, e vigorosamente difesono la porta, e uccisono il traditore, e
            coloro cu' egli avea già condotti dentro. Per la qual cosa Castruccio si tornò a Pisa, e
            poi in calen di marzo fece fare una grande cavalcata nel piano di Pistoia, ed egli
            medesimo venne a provedere Pistoia, come quegli che tutto suo animo era disposto in
            raquistarla; e fece fornire Montemurlo, e tornossi in Lucca sanza contasto niuno da'
            Fiorentini o dal capitano del duca. Lasceremo alquanto de' processi di Castruccio, e
            diremo d'altre cose istrane ch'avennono ne' detti tempi.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Come e quando morì Carlo re di Francia.</p>
          </argument>
          <p>Nel detto anno MCCCXXVII, il dì di calen di febbraio, morì Carlo re di Francia di sua
            malatia, e cogli altri re fu soppellito a San Donis a grande onore. Questi non lasciò
            nullo figliuolo, ma la reina sua moglie, la quale, come adietro facemmo menzione, era
            sua cugina carnale, rimase grossa, e fu fatto governatore del reame messer Filippo di
            Valos suo cugino, e figliuolo che fu di messer Carlo di Valos. Al detto termine la detta
            reina fece una figlia femmina, sì che de la signoria del reame fu fuori e di quistione,
            e il detto messer Filippo ne fu re, come innanzi faremo menzione. Questo re Carlo fu di
            piccola bontà, e al suo tempo non fece cosa notabile, e in lui finì l'eritaggio del
            reame del suo padre il re Filippo, e de' suoi fratelli, che co·llui furono IIII re: Luis
            e Giovanni suo piccolo figliuolo nato della reina Cremenza poi che morì il padre, che
            non vivette che XX dì, ma pur fu nel numero de' re; e morto il detto fanciullo
            succedette e fu re il zio, ciò fu il re Filippo, e poi il detto Carlo, e di niuno rimase
            reda maschio; ciò avenne loro la sentenzia che 'l vescovo d'Ansiona profetezzò loro,
            come dicemmo adietro nel capitolo della presura e morte di papa Bonifazio, come per lo
            detto peccato commesso per lo re Filippo loro padre egli e' suoi figliuoli avrebbono
            gran vergogna e abbassamento di loro stato, e i·lloro fallirebbe la signoria del reame.
            E così avenne, che come adietro facemmo menzione, vivendo il detto re Filippo padre, le
            donne de' suoi detti tre figliuoli furono trovate in avolterio con grande vergogna de la
            casa reale, e in loro fallì la signoria del reame, che di nullo di loro rimase reda
            maschio. E però e da guardare d'offendere chi e in luogotenente di Cristo, né a santa
            Chiesa, a diritto né a torto, che con tutto che' suoi pastori per loro difetti non sieno
            degni, l'offesa a·lloro fatta è dell'onnipotente Iddio.</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come in tutta Italia fu corruzzione di febbre.</p>
          </argument>
          <p>Nel detto anno e mese di febbraio fu per tutta Italia una generale corruzzione di
            febbre mossa per freddo, onde i più de le genti ne sentirono, ma pochi ne morirono.
            Dissono gli astrolaghi naturali che di ciò fu cagione l'aversione di Mars e di
          Saturno.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come il conte Guiglielmo Spadalunga prese Romena e poi la lasciò.</p>
          </argument>
          <p>Nel detto anno, a dì XXVI di febbraio, Guiglielmo Spadalunga, de' conti Guidi
            ghibellini, coll'aiuto di III<hi rend="sup">C</hi> cavalieri tedeschi ch'ebbe dagli
            Aretini, prese il castello di Romena, salvo la rocca, il quale era de' suoi consorti
            guelfi figliuoli del conte Aghinolfo; onde in Firenze per cagione dell'essere del Bavero
            n'ebbe grande gelosia e paura; e cavalcarvi le masnade de' cavalieri, e gli altri conti
            Guidi guelfi si raunarono co·lloro isforzo per contradiare il detto conte Guiglielmo, il
            quale veggendo sì sùbito soccorso, ed egli mal proveduto di vittuaglia, lasciò la terra
            con alcuno danno di sua gente.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Come i Genovesi ripresono il castello di Volteri.</p>
          </argument>
          <p>Nel detto anno MCCCXXVII, a l'entrante di marzo, i Genovesi d'entro ripresono per forza
            e ingegno il castello di Volteri con grande danno di loro usciti che dentro v'erano, che
            molti ne furono morti e presi.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come si cominciò guerra tra' Viniziani e gli usciti di Genova e que' di
              Saona.</p>
          </argument>
          <p>Nel detto tempo si cominciò guerra in mare tra' Viniziani e quegli di Saona e gli
            usciti di Genova, per cagione che' detti usciti di Genova corseggiando in mare in Soria
            e in Romania, più cocche e galee cariche d'avere de' mercatanti di Vinegia presono tra
            più volte nel detto anno, in quantità di valuta di più di LXX<hi rend="sup">M</hi>
            fiorini d'oro, e più di III<hi rend="sup">C</hi> Viniziani per più riprese, e in più
            legni affrontandosi co·lloro a·bbattaglia furono morti. A la fine volendo gli Viniziani
            pigliare la guerra per comune, e ordinato, e già armate LX galee, Castruccio signore di
            Lucca per animo di parte, che·ll'una parte e l'altra erano Ghibellini, prese in mano la
            differenza, e accordogli insieme con amenda a' Viniziani di libbre M di viniziani
            grossi, e grande danno e vergogna de' Viniziani; ma feciollo per non perdere il
            navicare, e per tema di soperchia spesa; ma più gli vinse animo di parte e la loro
            viltade.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come il Bavero fece cominciare guerra a la città d'Orbivieto.</p>
          </argument>
          <p>Nel detto anno il Bavero che si facea chiamare imperadore, essendo rimaso in Roma dopo
            la partita di Castruccio, mandò de' suoi cavalieri da MD a Viterbo, e fece cominciare
            guerra a la città d'Orbivieto, perché si teneano a la parte della Chiesa, e molte ville
            e castella di loro contado arsono e guastarono; e maggior danno avrebbono fatto, se non
            che a dì IIII di marzo in Roma nacque una grande zuffa tra' Romani e' Tedeschi, per
            cagione che di vittuaglia che prendeano non voleano dare danaio, onde molti Tedeschi
            furono morti, e furonne i Romani sotto l'arme, e abarrarsi in più parti in Roma. Per la
            qual cosa il Bavero ebbe sospetto di tradimento; s'afforzò in Castello Santo Angiolo, e
            tutta sua gente fece tornare ad abitare ne la contrada si chiama Portico di San Piero, e
            per la sua gente ch'era sopra Orbivieto rimandò, e fece ritornare in Roma. Alla fine
            s'aquetò la zuffa, e più Romani furono condannati, onde s'acrebbe la loro mala volontà
            contra il Bavero e sua gente.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Come il Bavero fece torre la signoria di Viterbo e il suo tesoro a
              Salvestro de' Gatti che n'era signore.</p>
          </argument>
          <p>Nel detto anno MCCCXXVII, del mese di marzo, il Bavero, essendogli detto che 'l signore
            di Viterbo avea grande tesoro di moneta, e egli di ciò molto bisognoso, mandò il suo
            maliscalco e 'l cancelliere con M uomini a cavallo a la città di Viterbo, e giunti nella
            terra, subitamente feciono pigliare Salvestro de' Gatti e 'l figliuolo, ch'era signore
            di Viterbo, e quegli che gli avea data l'entrata de la terra e la signoria, opponendogli
            che egli stava in trattato col re Ruberto di dare a sua gente Viterbo, e fecelo
            martoriare per farlo confessare ove avea suo tesoro; il quale confessato ch'era nella
            sagrestia de' frati minori, vi mandaro, e vi trovarono XXX<hi rend="sup">M</hi> fiorini
            d'oro; e quegli presi, con essi n'andarono a Roma, menandone preso il detto Salvestro e
            'l figliuolo; sì che il piccolo tiranno dal maggiore fue sanza colpa di quel peccato
            degnamente pulito, e toltagli la signoria de la terra, e il suo tesoro.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come il cancelliere di Roma si rubellò al Bavero.</p>
          </argument>
          <p>Nel detto anno, a dì XX di marzo, il cancelliere di Roma, ch'era nato degli Orsini,
            rubellò contra al Bavero la terra d'Asturi in su la marina, ch'era sua, e misevi le
            genti del re Ruberto, acciò che facessono guerra a Roma; per la qual cosa i Romani a
            furore corsono a disfare le case sue, e la bella e nobile torre ch'era sopra la
            Mercatantia a piè di Campidoglio, che si chiamava la torre del Cancelliere. E in questo
            tempo il Bavero fece in Roma una imposta di XXX<hi rend="sup">M</hi> fiorini d'oro, per
            gran fame ch'avea di moneta; i X<hi rend="sup">M</hi> ne fece pagare a' Giudei, e gli
            altri X<hi rend="sup">M</hi> a' cherici di Roma, e gli altri a' laici romani; onde il
            popolo si turbò forte, perché non erano usati di così fatti incarichi, e attendeano
            dell'essere in Roma il Bavero avere grascia e non ispesa; per la qual cosa a' Romani
            cominciò a crescere la loro mala volontà e indegnazione contra il detto Bavero.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Di certe leggi che fece in Roma Lodovico di Baviera sì come
            imperadore.</p>
          </argument>
          <p>Negli anni di Cristo MCCCXXVIII, a dì XIIII del mese d'aprile, Lodovico di Baviera, il
            quale si facea chiamare imperadore e re de' Romani, congregato parlamento nella piazza
            dinanzi a Santo Pietro in Roma, ove avea grandi pergami in su i gradi de la detta
            chiesa, dove stava il detto Lodovico parato come imperadore, acompagnato di molti
            cherici e parlati e religiosi romani, e altri di sua setta che l'aveano seguito, e di
            molti giudici e avogadi, in presenza del popolo di Roma fece pubblicare e confermò le
            'nfrascritte nuove leggi per lui nuovamente fatte, la sustanzia in brieve de le quali è
            questa: che qualunque Cristiano fosse trovato in eresia contro a Dio e contra a la
            'mperiale maestà, che secondo ch'è anticamente per le leggi, dovesse essere morto, così
            confermò che fosse; e di ciò potesse essere giudicato e sentenziato per ciascuno giudice
            competente, o fosse stato richesto o non richesto; incontanente trovato in quello
            peccato dell'eretica pravità o de la lesa maestà, fosse e dovesse essere morto,
            nonostante le leggi fatte per gli predecessori suoi, le quali negli altri casi
            rimanessono in loro fermezza. E questa legge volle s'intenda a le cose passate e a le
            presenti, e a quelle che fossono pendenti, e che debbono avenire. Ancora fece comandare
            che ciascuno notaio dovesse mettere in ciascuna carta ch'egli facesse, posti gli anni
              <foreign lang="lat">Domini</foreign>, e indizione, e il dì: «Fatta al tempo
            dell'eccellente e magnifico domino nostro Lodovico imperadore de' Romani, anno suo
              <abbr>etc.</abbr>», e che altrimenti non valesse la carta. <foreign lang="lat">Item</foreign>, che ciascuno si guardasse di dare aiuto o consiglio ad alcuno ribello o
            contumace del sacro imperadore o del popolo di Roma, sotto la pena de' suoi beni, e che
            piacesse a la sua corte. Queste leggi furono pensatamente fatte e ordinate per lo detto
            Bavero e per lo suo maculato consiglio a fine che sotto queste volle partorire lo suo
            iniquo e pravo intendimento contra papa Giovanni e la diritta Chiesa, come apresso
            faremo menzione.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Sì come il detto Lodovico diede sentenzia, e come potéo dispuose papa
              Giovanni XXII.</p>
          </argument>
          <p>Apresso, i·lunidì vegnente, a dì XVIII d'aprile del detto anno, il detto Lodovico per
            simile modo ch'avea fatto il giuovidì dinanzi fece parlamento, e congregare il popolo di
            Roma, cherici e laici, ne la piazza di San Piero, e in su i sopradetti pergami venne
            vestito di porpore, e co la corona in capo e la verga dell'oro ne la mano diritta, e la
            poma overo mela d'oro ne la manca, sì come imperadore; e puosesi a sedere sopra uno
            ricco trono rilevato, sì che tutto il popolo il potea vedere, intorniato di parlati e
            baroni e di cavalieri armati. E come fu posto a sedere, fece fare silenzio; e uno frate
            Niccola di Fabbriano dell'ordine de' romitani si fece al perbio, e gridò ad alte boci:
            «Ècci alcuno procuratore che voglia difendere prete Iacopo di Caorsa, il quale si fa
            chiamare papa Giovanni XXII?». E così gridò tre volte, e nullo rispuose. E ciò fatto, si
            fece al perbio uno abate d'Alamagna molto letterato e propuose in latino queste parole:
              «<foreign lang="lat">Hec est dies boni nuntii</foreign>
            <abbr>etc.</abbr>», allegando sopra questa autoritade molto belle parole sermonando; e
            poi si lesse una sentenzia molto lunga e ornata di molte parole e falsi argomenti,
            inn–effetto di questo tenore. Prima nel proemio, come il presente santo imperadore,
            essendo avido dell'onore e di ricoverare lo stato del popolo di Roma, si mosse
            d'Alamagna lasciando il regno suo e' suoi figliuoli piccioli in adolescente etade, e
            sanza alcuna dimoranza era venuto a Roma, sappiendo come Roma era capo del mondo e de la
            fede cristiana, e che ella era vacua della sedia spirituale e temporale; e stando a
            Roma, dinanzi a·llui pervenne che Iacopo di Caorsa, il quale si faceva abusivamente dire
            papa Giovanni XXII, avea voluto mutare il titolo de' cardinalitichi, i quali sono a
            Roma, ne la città di Vignone, e non lasciò, se non perché i suoi cardinali non
            l'assentirono. E poi sentì che quello Iacopo di Caorsa avea fatto bandire le croce
            contro a' Romani, e queste cose fece asapere agli LII rettori del popolo di Roma e ad
            altri savi, come gli parve che si convenisse. Per la qual cosa per il sindaco della
            chericia di Roma, e per quello del popolo di Roma, costituiti da coloro che n'aveano
            balìa, fue isposto dinanzi a·llui e supplicato ch'egli procedesse sopra il detto Iacopo
            di Caorsa secondo eretico, e provedesse la Chiesa e 'l popolo di Roma di santo pastore e
            di fedele Cristiano, sì come altra volta fu fatto per Otto terzo imperadore. Onde
            volendo attendere a la piatà de' Romani e de la santa Chiesa di Roma, che rapresenta
            tutto il mondo e la fede cristiana, procedette sopra il detto Iacopo di Caorsa,
            trovandolo in caso di resia per gl'infrascritti modi, cioè, prima, che essendo il regno
            d'Erminia assalito da' Saracini, e volendo lo re di Francia mandarvi soccorso di galee
            armate, egli avea quella andata fatta convertire sopra i Cristiani, cioè sopra i
            Ciciliani. Ancora, che essendo egli pregato da' frieri di Santa Maria degli Alamanni
            ch'egli mandasse oste sopra i Saracini, avea risposto: «Noi avemo in casa i Saracini».
            Anche avea detto che Cristo avea avuto propio in comune co' suoi discepoli, il quale
            sempre amò povertade. E appresso trovatolo in altri grandi peccati di resia,
            massimamente ch'egli s'avea voluto apropiare lo spirituale e 'l temporale dominio, di
            consiglio di Ioab, cioè di Ruberto conte di Proenza, faccendo contro al santo Vangelio,
            ove dice che Cristo, vogliendo fare distinzione dello spirituale dal temporale, disse:
              «<foreign lang="lat">Id quod est Cesaris Cesari, et quod est Dei Deo</foreign>». E in
            altra parte del Vangelio disse: «<foreign lang="lat">Regnum meum non est de hoc mundo;
              et si de hoc mundo esset regnum meum, ministri mei</foreign>
            <abbr>etc.</abbr>», e seguentemente: «<foreign lang="lat">Regnum meum non est
            hic</foreign>». Sì che i detti e altri diversi e grandi peccati di resia ha commessi,
            anche ch'avea prosummito e avuto ardire contra la 'mperiale maestade, disponendo e
            cassando la sua elezione, la quale incontanente fatta, per quella medesima ragione è
            confermata, e non abisogna di confermagione alcuna, con ciò sia cosa che non sia
            sottoposto ad alcuno, ma ogni uomo e tutto il mondo è sottoposto a·llui. Onde avendo il
            detto Iacopo commessi cotali peccati, si di resia e sì de la lesa maestade, nonostante
            ch'egli non sia stato citato, che non bisogna per la nuova legge fatta per lo detto
            imperadore, e per altre leggi canoniche e civili, rimovea, privava, e cassava il detto
            Iacopo di Caorsa da l'oficio del papato, e da ogni oficio e beneficio temporale e
            spirituale, e sommettendolo a ciascuno ch'avesse giuridizione temporale, che 'l potesse
            punire d'animaversione, secondo che eretico e commettitore de la lesa maestade; e che
            nullo re, prencipe, o barone, o comunità gli dovesse dare aiuto, consiglio, o favore, né
            averlo né tenerlo per papa, in pena di privazione d'ogni dignità, cherici e laici di
            cheunque stato fosse, e a pena d'essere condannato come fautore d'eretico, e di
            commettere peccato de la lesa maestà; e la metà della pena e condannagione fosse
            applicata a la camera dello 'mperadore, e l'altra metade al popolo di Roma, e chiunque
            gli avesse dato aiuto, consiglio o favore, da indi adietro cadesse in simile sentenzia,
            assegnando termine a scusarsi a chi contro a·cciò avesse fatto, a quegli d'Italia uno
            mese, e a tutti gli altri d'universo mondo infra due mesi, che si venissono a scusare. E
            data e confermata la detta sentenzia, disse il detto Lodovico Bavero che infra pochi
            giorni provederebbe di dare buono papa e buono pastore, sì che grande consolazione
            n'avrebbe il popolo di Roma e tutti i Cristiani. E queste cose disse ch'avea fatte di
            consiglio di grandi savi cherici e laici fedeli Cristiani, e de' suoi baroni e prencipi.
            De la detta sentenzia i savi uomini di Roma molto si turbarono; l'altro semplice popolo
            ne fece gran festa.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">Come il figliuolo di messer Stefano della Colonna entrò in Roma, e
              piuvicò il processo del papa contro al Bavero.</p>
          </argument>
          <p>Apresso la detta sentenzia data per lo Bavero contro a papa Giovanni XXII, il venerdì,
            dì XXII del detto mese d'aprile e de la detta indizione, messer Iacopo figliuolo di
            messer Stefano della Colonna venne in Roma ne la contrada di Santo Marcello, e ne la
            piazza de la detta chiesa, in presenza di più di M Romani ivi raunati, trasse fuori uno
            processo scritto, fatto per papa Giovanni contra Lodovico di Baviera, e nullo era stato
            ardito di recarlo e piuvicarlo in Roma, e quello diligentemente lesse; e disse che agli
            orecchi del chericato di Roma era pervenuto che certo sindaco era comparito dinanzi a
            Lodovico di Baviera, il quale abusivamente si fa dire imperadore, e sposto contra il
            santo papa Giovanni XXII, e ancora il sindaco del popolo di Roma, il quale sindaco, cioè
            quello del chericato di Roma, mai non ispuose; e se alcuno fosse venuto come sindaco
            vero, non era, con ciò sia cosa che il chericato, cioè i calonaci di Santo Pietro, e
            quegli di Santo Giovanni Laterano, e di Santa Maria Maggiore, i quali sono i primi nel
            chericato di Roma, e gli altri maggiore cherici seguente loro, e' religiosi abati e'
            frati minori e predicatori, e gli altri savi degli ordini, erano, già sono più mesi,
            partiti di Roma per cagione de la gente scomunicata ch'era entrata in Roma; e chi v'era
            rimaso e avea celebrato era scomunicato, sì che di ragione non poteano fare sindaco; e
            se alcuno fosse stato sindaco innanzi, e fosse rimaso in Roma, ancora era scomunicato:
            onde egli contradicendo a quello ch'era stato fatto per lo detto Lodovico, dicendo che
            papa Giovanni era cattolico e giusto papa, e ragionevolemente fatto per gli cardinali di
            santa Chiesa, e questo che si dice imperadore, imperadore non essere, ma essere eretico
            e scomunicato, e' sanatori di Roma e' LII del popolo, e tutti coloro che consentivano
            a·llui, e dessono, o avessono dato aiuto o consiglio o favore, similemente erano eretici
            e scomunicati. E intorno a la materia molte altre parole disse, profferendo di ciò
            provare di ragione, e se bisognasse, colla spada in mano in luogo comune. E apresso
            diligentemente il detto processo scritto conficcò con sue mani ne la porta de la detta
            chiesa di Santo Marcello sanza nullo contasto; e ciò fatto, montò a cavallo con IIII
            compagni, e partissi di Roma, e andonne a Pilestrino. De le quali cose grande mormorio
            fue per tutta Roma; e fatto assapere al Bavero ch'era a Santo Pietro, gli mandò dietro
            genti d'arme a cavallo per prenderlo, ma già era assai dilungato. Per la detta bontade e
            ardire del detto messer Iacopo, come il papa il seppe, il fece vescovo di<gap/> e mandò
            ch'egli andasse a·llui, e così fece.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Come il Bavero e 'l popolo di Roma feciono legge contra qualunque papa
              si partisse di Roma.</p>
          </argument>
          <p>Il dìe sequente, ciò fu sabato, dì XXIII del detto mese d'aprile, richesti per bando i
            sanatori di Roma, e' LII del popolo, e' capitani di XXV, e' consoli, e' XIII buoni
            uomini, uno per rione, che fossono dinanzi a lo 'mperadore, e così fu fatto; e
            consigliarono assai sopra la novità fatta, come detto avemo, per messer Iacopo de la
            Colonna. E poi fue tratta fuori e pubblicata una nuova legge in questo tenore: che il
            papa, il quale lo 'mperadore e 'l popolo di Roma intendea di chiamare, e ogni altro che
            papa fosse, debbia stare ne la città di Roma, e non partirsi, se non tre mesi dell'anno,
            e non dilungarsi da Roma da due giornate in su, e allora co la licenza del popolo di
            Roma; e quando fosse asente da Roma, e fosse richesto per lo popolo di Roma, ch'egli
            tornasse in Roma; e se a le tre richeste non tornasse, s'intendesse essere casso del
            papato, e potessene chiamare un altro. E ciò fatto, sì perdonò il Bavero a tutti i
            Romani ch'erano stati e tratti a uccidere la sua gente a la zuffa e battaglia che fu al
            ponte dell'isola; e queste leggi e perdono fece il Bavero per contentare il popolo di
            Roma. E nota ingiusta e non proveduta legge, a imporre al pastore di santa Chiesa
            costituzioni e modi di stare o andare contra la libertà di santa Chiesa, e contra la
            somma podestà che deono avere, e sempre hanno avuta, i sommi pontefici.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come Lodovico di Baviera col popolo di Roma elessono antipapa contro al
              vero papa.</p>
          </argument>
          <p>Negli anni di Cristo MCCCXXVIII, a dì XII di maggio, il dì dell'Ascensione la mattina
            per tempo, congregato il popolo di Roma, uomini e femmine che vi vollono andare, dinanzi
            a Santo Pietro, Lodovico di Baviera che si facea chiamare imperadore venne incoronato e
            parato coll'abito imperiale in su il pergamo, il quale era sopra le gradora di San
            Piero, con molti cherici e religiosi, e co' capitani del popolo di Roma, e intorno di
            lui molti de' suoi baroni; e fece venire dinanzi a·ssé uno frate Pietro da Corvara, nato
            de' confini tra 'l contado di Tiboli e Abruzzi, il quale era dell'ordine de' frati
            minori, inn–adietro tenuto buono uomo e di santa vita. E lui venuto, il detto Bavero si
            rizzò in su la sedia, e 'l detto frate Piero fece sedere sotto il solicchio. E ciò
            fatto, si levò frate Niccola di Fabbriano dell'ordine de' romitani, e propuose in suo
            sermone queste parole: «<foreign lang="lat">Reversus Petrus ad se dixit: “Venit angelus
              Domini, et liberavit nos de manu Erodis ed de omnibus factionibus
            Iudeorum”</foreign>», appropiando il detto Bavero per l'angelo, e papa Giovanni per
            Erode; e intorno a·cciò molte parole. E fatto il detto sermone, venne innanzi il vescovo
            che fu di Vinegia, e gridò tre volte al popolo se voleano per papa il detto frate
            Pietro; e con tutto che 'l popolo assai se ne turbasse, credendosi avere papa romano,
            per tema rispuosono in gridando che sì. E poi si levò ritto il Bavero, e letta per lo
            detto vescovo in una carta il decreto che a confermazione del papa si costuma, l'appellò
            il detto Bavero Niccola papa quinto, e diedegli l'anello, e misegli adosso il manto, e
            puoselo a·ssedere da la mano diritta di costa a sé; e poi si levarono, e con grande
            trionfo entrarono nella chiesa di Santo Pietro; e detta la messa, con grande festa
            n'andarono a mangiare. Di questa lezione e confermagione del detto antipapa la buona
            gente di Roma forte si turbarono, parendo loro che 'l detto Bavero facesse contra fede e
            la santa Chiesa; e sapemmo poi di vero da la sua gente medesima, che quegli ch'erano
            savi, parve loro ch'egli non facesse bene; e molti per la detta cagione mai poi non gli
            furono fedeli come prima, spezialmente quegli de la bassa Alamagna ch'erano co·llui.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Come la città d'Ostia fu presa per le galee del re Ruberto.</p>
          </argument>
          <p>Il sequente dìe che fue fatto l'antipapa XIIII galee armate del re Ruberto entrarono in
            Tevero, e presono la città d'Ostia con grande danno de' Romani; e alquante de le dette
            galee vennono su per lo fiume del Tevero infino a Santo Paolo, scendendo in terra, e
            ardendo case e casali, e levando grande preda di gente e di bestiame; onde i Romani
            molto isbigottirono, gittando molte rampogne al signore. Per la qual cosa vi fece
            cavalcare a la detta Ostia VIII<hi rend="sup">C</hi> cavalieri di sua gente e molti
            Romani a piè a soldo, i quali assalendo la terra, molti ne furono morti e più fediti per
            gli molti balestrieri delle galee ch'erano in Ostia, e così si tornarono in Roma con
            danno e con vergogna.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come l'antipapa fece VII cardinali.</p>
          </argument>
          <p>A dì XV del mese di maggio del detto anno l'antipapa fatto per Lodovico di Baviera fece
            VII cardinali, i nomi de' quali furono questi: il vescovo che fu disposto di Vinegia per
            papa Giovanni, il quale fu nipote del cardinale da Prato; l'abate di Santo Ambruogio di
            Milano, il quale anche fu disposto; uno abate d'Alamagna, il quale lesse la sentenzia
            contra papa Giovanni; frate Niccola da Fabbriano de' romitani, il quale e stato nominato
            in questo, che sermonò contra papa Giovanni; l'altro fu messer Piero Orrighi e messer
            Gianni d'Arlotto popolani di Roma; l'altro, l'arcivescovo che fu di Modona; e alcuno
            altro Romano n'elesse, i quali non vollono accettare, avendo di ciò coscienza, ch'era
            contra Dio e contra fede. Tutti questi detti di sopra furono disposti di loro benifici
            per papa Giovanni, perch'erano sismatici e ribelli di Santa Chiesa, i quali furono
            confermati per lo detto Lodovico, sì come fosse imperadore; e egli fornì di cavagli e
            d'arnesi l'antipapa e' detti suoi sismatici cardinali. E con tutto che 'l sopradetto
            antipapa biasimava per via di spirito le ricchezze e onori ch'usava il diritto papa e'
            suoi cardinali e gli altri parlati de la Chiesa, e tenea l'oppinione che Cristo fue
            tutto povero e non ebbe propio comune, e così doveano fare i successori di santo Pietro:
            egli pur sofferse e volle co' suoi cardinali avere cavagli e famiglie vestite e
            cavalieri e donzelli e forniti d'arnesi, e usare larga mensa a mangiare sì come gli
            altri; e rimosse e diede molti benifici ecclesiastichi siccome papa, annullando quegli
            dati per papa Giovanni, e dando larghi brivilegi con falsa bolla e per moneta, però che
            con tutto che 'l Bavero l'avesse fornito, come avea potuto, egli da sé era sì povero di
            moneta, che per necessità convenne che 'l suo papa e' suoi cardinali e loro corte fosse
            povera, e per moneta desse brivilegi e dignità e benifici. E fatte le dette cose, il
            detto Bavero lasciò il suo papa ne' palagi di San Piero in Roma, e egli cogli più di sua
            gente si partì di Roma e andonne a Tiboli, a dì XVII del detto mese di maggio.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Come Lodovico di Baviera si fece ricoronare e confermare imperadore al
              suo antipapa.</p>
          </argument>
          <p>Sabato, a dì XXI del sopradetto mese di maggio, il detto Bavero si partì da Tiboli, e
            venne a San Lorenzo fuori le Mura, e ivi albergò, e tutta sua gente intorno acampata.
            Poi la domenica mattina, il dì de la Pentecosta, entrò in Roma, e 'l suo antipapa co'
            suoi sismatici cardinali gli vennono incontro insino a San Giovanni Laterano, e poi ne
            vennono per Roma insieme col detto Bavero; e ismontati a Santo Pietro, il Bavero mise a
            l'antipapa la berriuola dello scarlatto in capo, e poi l'antipapa coronò da capo
            Lodovico di Baviera, confermandolo, sì come papa, a essere degno imperadore. E ciò
            fatto, il detto Bavero confermò la sentenzia data per Arrigo imperadore contra lo re
            Ruberto e contra i Fiorentini e altri. E il detto antipapa in quegli giorni fece
            marchese della Marca, e conte di Romagna, e conte in Campagna, e duca di Spuleto, e fece
            più legati ne' detti luoghi e in Lombardia. E poi il Bavero si partì di Roma e andonne a
            Velletri, e lasciò sanatore in Roma Rinieri, figliuolo che fu d'Uguiccione da Faggiuola,
            il quale martorizzò e fece ardere due buoni uomini, l'uno lombardo, e l'altro toscano,
            perché diceano che 'l detto frate Piero di Corvara non era né potea essere degno papa,
            ma era papa Giovanni XXII degno e santo.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come gente del Bavero furono sconfitti presso a Narni.</p>
          </argument>
          <p>Nel detto anno MCCCXXVIII, a dì IIII di giugno, IIII<hi rend="sup">C</hi> cavalieri di
            quegli del Bavero, venuti da Roma con MD pedoni, s'erano partiti da Todi per torre il
            castello di Santo Gemini. Sentendo ciò gli Spuletini, con loro isforzo e con CC
            cavalieri di Perugia ch'erano in Spuleto, ch'andavano in Abruzzi in servigio del re
            Ruberto, si misono in guato presso di Narni, e ivi ebbe grande battaglia e ritenuta per
            gli Tedeschi, ma per lo forte passo la gente del Bavero rimasono sconfitti e morti, e
            presi gran parte.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come il Bavero adoperò con sua oste in Campagna per passare nel Regno,
              e come si tornò a Roma.</p>
          </argument>
          <p>Nel detto anno, a dì XI di giugno, il popolo di Roma co la gente del Bavero stati più
            tempo ad assedio al castello della Mulara, nel quale era la gente del re Ruberto, per
            difalta di vittuaglia s'arendé al popolo di Roma, andandone sani e salvi la gente del
            re, ch'erano III<hi rend="sup">C</hi> cavalieri e V<hi rend="sup">C</hi> pedoni. E ciò
            fatto, il Bavero colla detta oste andò a Cisterna, e arendési a·llui, e' Tedeschi la
            rubarono tutta e arsono; e per caro di vittuaglia ch'ebbe nel campo del Bavero, che vi
            valse o danari XVIII provigini il pane, e non ve n'avea, i Romani si partirono tutti e
            tornarsi in Roma; e 'l Bavero tornando a Velletri, que' della terra non ve lo lasciarono
            entrare per paura non rubassono la terra e ardessono, come aveano fatto a Cisterna; per
            la qual cosa gli convenne stare di fuori a campo a grande misagio. E in quella stanza la
            gente del re Ruberto ch'erano in Ostia, per tema non v'andasse l'oste del Bavero, la
            rubarono tutta e arsono, e abandonarla. Ancora nel detto dimoro a campo tra la gente del
            Bavero ebbe grande dissensione, da' Tedeschi dell'alta Alamagna a quegli della bassa,
            per cagione della preda di Cisterna e per lo caro della vittuaglia; e armarsi in campo
            l'una parte e l'altra per combattersi; onde il Bavero con gran fatica e promesse gli
            dipartì, mandandone a Roma que' de la bassa Alamagna, ed egli cogli altri si tornò a
            Tiboli dì XX di giugno, e là dimorò intorno d'uno mese per cercare via e modo d'entrare
            nel Regno; ma per povertà di moneta, e per la carestia grande ch'era al paese, e' passi
            forti e guardati dal duca di Calavra e da sua gente, non s'ardì a mettere, e tornossi a
            Roma a dì XX di luglio. Lasceremo alquanto degli andamenti del Bavero, e torneremo
            adietro a raccontare d'altre novità avenute in questo tempo in Toscana e per l'universo
            mondo, che ne sursono assai.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Come papa Giovanni aramatizzò di scomunica il Bavero e' suoi
            seguaci.</p>
          </argument>
          <p>Nel detto anno MCCCXXVIII, dì XXX di marzo, papa Giovanni appo Vignone aramatizzò di
            scomunica il Bavero e' suoi seguaci, e dispuose Castruccio del ducato di Lucca e di
            Luni, e Piero Saccone de la signoria d'Arezzo, ed ogni brivilegio ricevuto dal Bavero
            per sentenzia cassò e annullò.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Come fu pace tra·re d'Inghilterra e quello di Scozia.</p>
          </argument>
          <p>Nel detto anno e mese di marzo si compié l'accordo e pace tra·re d'Inghilterra e quello
            di Scozia, ch'era durata la guerra<gap/> anni, con grande danno e abassamento
            degl'Inghilesi; e feciono parentado insieme, che il giovane re d'Inghilterra diè per
            moglie la serocchia al figliuolo del re di Scozia.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Come Castruccio fece rubellare Montemasso a' Sanesi.</p>
          </argument>
          <p>Nel detto anno, a dì X d'aprile, Castruccio prima fatto rubellare, e poi il fece
            fornire, Montemassi in Maremma, il quale certi gentili uomini maremmani, che v'aveano
            ragione, col favore di Castruccio l'aveano rubellato a dispetto de' Sanesi che v'erano
            ad oste, e con battifolle, e' Fiorentini vi mandarono in loro soccorso CCL cavalieri, ma
            giunsono tardi, sì che non poterono riparare a la forza della cavalleria di Castruccio.
            Per la qual cosa i Sanesi mandarono ambasciadori a Pisa a Castruccio, e dimandargli che
            non si travagliasse contro a·lloro. Castruccio per ischernie de' Sanesi non fece loro
            null'altra risposta, se non per una lettera bianca, ch'altro non dicea se non: «Levate
            via chelchello», in sanese, cioè il battifolle; onde i Sanesi forte ingrecaro, e
            rinforzarvi l'assedio coll'aiuto de' Fiorentini, che vi mandarono CCCL cavalieri, e per
            patti ebbono il detto Montemassi a dì<gap/> d'agosto MCCCXXVIII.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Come fu preso e disfatto il castello del Pozzo sopra Guisciana.</p>
          </argument>
          <p>Nel detto anno, a dì XXVI d'aprile, le masnade de' Fiorentini ch'erano in Santa Maria a
            Monte, presono il castelletto del Pozzo in su Guisciana, il quale era molto rafforzato.
            Vegnendo la gente di Castruccio per fornirlo, e que' del castello uscendo incontro per
            loro ricevere, le masnade de' Fiorentini entrarono in mezzo tra 'l castello e loro, e
            misongli in isconfitta, e ebbono il Pozzo, il quale i Fiorentini feciono di presente
            diroccare infino a le fondamenta. Quello Pozzo Castruccio avea molto fatto afforzare e
            murare, e tenealo per suo luogo propio.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come Castruccio corse la città di Pisa e fecesene fare signore.</p>
          </argument>
          <p>In questi tempi e mese d'aprile Castruccio essendo in Pisa, e non parendogli che la
            terra si reggesse bene a sua guisa, e convitando d'esserne al tutto signore, e certi
            grandi e popolani di Pisa, i quali a la venuta del Bavero erano de la setta di
            Castruccio, allora erano contra lui per non volerlo per signore, e aveano fatto trattato
            in Roma col Bavero ch'egli donasse la signoria a la 'mperadrice, acciò che Castruccio
            non avesse la signoria; e così fece per danari ch'ebbe da' Pisani (la quale donna mandò
            a Pisa per suo vicario il conte d'Ottinghe d'Alamagna, il quale da Castruccio
            infintamente fu ricevuto), ma due dì apresso Castruccio con sua cavalleria e con gente a
            piè assai del contado di Lucca corse la città di Pisa due volte, non riguardando
            reverenza o signoria del Bavero o de la moglie, e prese messer Bavosone d'Agobbio, il
            quale il Bavero v'avea lasciato per suo vicario, e messer Filippo da Caprona e più altri
            grandi e popolani di Pisa, e per forza si fece eleggere signore libero di Pisa per II
            anni, e ciò fu a dì XXVIIII d'aprile MCCCXXVIII; per la qual cosa il sopradetto conte
            d'Ottinghe si ritornò a Roma con onta e vergogna. Ben si disse che Castruccio il
            contentò di moneta, acciò che non si dolesse lui al Bavero né a la donna sua; ma di
            certo di questa novità nacque grande isdegno coperto dal Bavero a Castruccio, del quale
            sarebbe nato novità assai e diverse, se Castruccio fosse lungamente vivuto, come innanzi
            faremo menzione.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come i Fiorentini renderono il castello di Mangone a messer Benuccio
              Salimbeni di Siena.</p>
          </argument>
          <p>Nel detto anno, a dì XXX d'aprile, i Fiorentini per volontà e comandamento del duca
            loro signore, e per certe rapresaglie e roba de' Fiorentini sostenute da' Sanesi,
            renderono contra loro buona voglia il castello di Mangone a messer Benuccio de'
            Salimbeni di Siena, che vi cusava ragione per la moglie, la quale fu figliuola del conte
            Nerone da Vernia, e nipote del conte Alberto da Mangone; ma per certe ragioni e
            testamenti fatti con patti infra i conti da Mangone, chi di loro rimanesse sanza reda
            maschio legittimo, rimanesse e Vernia e Mangone al Comune di Firenze, e morto Alberto
            nullo ve ne rimanea, e 'l Comune di Firenze n'avea ragione, e n'era in possessione. Per
            la qual cosa il popolo di Firenze molto si turbò di renderlo; ma per lo male stato del
            nostro Comune, e per non recarne i Sanesi a nimici, e non potere contastare a la volontà
            del duca, si rendé per lo meno reo, con patti che messer Benuccio ne dovesse con C fanti
            fare oste e cavalcate col Comune di Firenze, e mandare uno palio di drappo ad oro per la
            festa del beato Giovanni.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come Castruccio puose l'assedio a la città di Pistoia.</p>
          </argument>
          <p>Ne' detti tempi grande quistione nacque dal Comune di Firenze a messer Filippo di
            Sangineto, il quale il duca di Calavra avea lasciato in suo luogo e capitano di guerra
            in Firenze per cagione che oltre a' patti di CC<hi rend="sup">M</hi> fiorini d'oro che
            'l duca avea l'anno per la sua signoria e per tenere M cavalieri (che non ne tenea
            allora VIIIc), sì volea che' Fiorentini fornissono a loro spese la città di Pistoia e
            Santa Maria a Monte, e non bastava il costo de' soldati, che oltre a le masnade a
            cavallo pagati de' danari de' Fiorentini, teneano i Fiorentini in Pistoia M pedoni, e
            nel castello di Santa Maria a Monte V<hi rend="sup">C</hi> al loro soldo, sì volea il
            detto messer Filippo si fornisse di vittuaglia de la moneta del Comune le dette terre, e
            il duca ne volea e avea la signoria e dominazione libera de la detta città di Pistoia e
            di Santa Maria a Monte. Onde isdegno e gara nacque grande tra' rettori di Firenze e il
            detto messer Filippo e' suoi consiglieri; e non sanza giusta cagione de' Fiorentini,
            però che 'l detto messer Filippo quando prese Pistoia l'avea co la sua gente rubata e
            vota d'ogni sustanza, e no·lla volea fornire di vittuaglia de la pecunia che gli
            rimanea, pagati i suoi cavalieri, di CC<hi rend="sup">M</hi> fiorini d'oro, che bene lo
            potea fare largamente, anzi gli rimandava al duca nel Regno. Onde i Fiorentini ingrecati
            e imbizzarriti per lo detto isdegno, s'acrebbe grossamente danno sopra danno e pericolo
            sopra vergogna, come innanzi faremo menzione; che per ispesa di IIII<hi rend="sup">M</hi> fiorini d'oro si trovava chi forniva la città di Pistoia, che costò poi a'
            Fiorentini più di C<hi rend="sup">M</hi>, con danno e vergogna del Comune di Firenze e
            del duca che n'era signore. Questa discordia sentendo Castruccio, e come Pistoia non era
            fornita per più di due mesi, co la grande volontà ch'aveva di riprenderla, e di
            vendicarsi di messer Filippo e de' Fiorentini de l'onta che·lline parea avere ricevuta
            de la perdita di quella, come sollecito e valoroso signore vi mandò la sua gente, in
            quantità di M cavalieri e popolo assai, a l'assedio, a dì XIII di maggio MCCCXXVIII, e
            egli rimase in Pisa a sollecitare di fornire la detta oste. E mandòvi i Pisani per
            comune, e col loro carroccio, i più contra loro volontà, e egli poi venne in persona
            nella detta oste a dì XXX maggio con tutto il rimaso di sua gente, e trovossi con
              XVII<hi rend="sup">C</hi> di cavalieri e popolo innumerabile, sì ch'elli cinse la
            città d'intorno intorno di sua oste e con più battifolli, sì che nullo vi potea entrare
            né uscire, avendo tagliate le vie e fatti i fossi e isbarre e steccati di maravigliosa
            opera, acciò che nullo potesse uscire di Pistoia, né' Fiorentini impedire né assalire
            sua oste da l'altra parte.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come i Fiorentini feciono grande oste per soccorrere la città di
              Pistoia, e come Castruccio l'ebbe a patti.</p>
          </argument>
          <p>Istando Castruccio a l'assedio di Pistoia per lo modo ch'avemo detto di sopra, dando a
            la città sovente battaglie con gatti e grilli e torri di legname armate, e riempiendo in
            alcuna parte de' fossi, ma poco o niente vi poté fare, però che la terra era fortissima
            di mura con ispesse torricelle e bertesche, e poi steccata con dupplicati fossi, come
            Castruccio medesimo l'avea fatta afforzare, e dentro avea per lo Comune di Firenze CCC
            cavalieri e M pedoni, buona gente d'arme a la guardia e difensione, sanza i cittadini
            guelfi, i quali sovente uscivano fuori assalendo il campo con danno de' nimici; e le
            masnade de' Fiorentini ch'erano in Prato spesso assalivano l'oste; ma poco levava, sì
            avea Castruccio afforzato il campo. In questa stanza i Fiorentini feciono disfare e
            tagliare co' picconi la rocca e le mura e tutte case e fortezze del castello di Santa
            Maria a Monte, e misonvi fuoco, e feciolla rovinare a dì XV di giugno del detto anno,
            per non avere a fornire tante guardie di castella, e per la tenza ch'aveano de la detta
            guardia co la gente del duca, sì come dicemmo dinanzi, e per fare partire Castruccio da
            l'assedio di Pistoia, o asottigliare sua oste, per venire a difendere Santa Maria a
            Monte. Ma egli, come costante e valoroso, niente si mosse da Pistoia, ma raforzò
            l'asedio. I Fiorentini veggendo che Pistoia era con difalta di vittuaglia, e non si
            potea fornire sanza possente oste o per battaglia con Castruccio, sì raunarono tutta
            loro amistà, e ebbono dal legato di Lombardia, il quale era in Bologna, V<hi rend="sup">C</hi> cavalieri, prestando loro per paga X<hi rend="sup">M</hi> fiorini d'oro, e
              IIII<hi rend="sup">C</hi> cavalieri del Comune di Bologna, e CC cavalieri del Comune
            di Siena, e gente di loro a piè con balestra, e da CCC cavalieri tra di Volterra, e San
            Gimignano, e Colle, e Prato, e' conti Guidi guelfi e altri amici, e messer Filippo di
            Sangineto capitano per lo duca VIII<hi rend="sup">C</hi> cavalieri, che ne dovea avere
            M, per la qual difalta, oltre a quegli, il Comune di Firenze ne soldò IIIIcLX sotto
            bandiere del Comune, onde furono capitani messer Gian di Bovilla di Francia e messer
            Vergiù di Landa di Piagenza. E raunata la detta cavalleria, la quale furono da XXVI<hi rend="sup">C</hi> di cavalieri, molto bella e buona gente, la maggiore parte
            oltramontani, e popolo a piè grandissimo, e preso il gonfalone della Chiesa, e la croce
            dal legato cardinale ne la piazza di Santa Croce, si mosse di Firenze il capitano con
            parte dell'oste martidì XIII di luglio, e andonne a Prato; e il seguente e terzo dì
            apresso si mosse di Firenze tutta l'altra cavalleria e gente. E poi i·lunidì, dì XVIIII
            di luglio, uscì tutta l'oste de' Fiorentini di Prato ordinata e schierata, e puosonsi a
            campo di là dal ponte Agliana, e 'l seguente dì si puosono a le Capannelle, e quivi
            assai presso a l'oste di Castruccio, ispianando di concordia intra le due osti, avendo
            Castruccio promessa e ingaggiata la battaglia. Tutto uno giorno stette l'oste de'
            Fiorentini ischierata in sul campo per combattere; ma Castruccio veggendo tanta buona
            gente a' Fiorentini, e volonterosa di combattere, ed egli si sentia con assai meno
            cavalleria, non si volle mettere a la fortuna de la battaglia; ma con grandissima
            sollecitudine e studio personalmente intendea a fare imbarrare con alberi tagliati e
            fossi e steccati intorno a la sua oste, e spezialmente verso la parte ove avisava che
            l'oste de' Fiorentini si dovea porre. E così ingannati i Fiorentini da Castruccio di non
            volere la battaglia, mossono loro schiere, e tennono a mano diritta verso tramontana, e
            acamparsi al ponte a la Bura; che s'avessono tenuto di costa al fiume dell'Ombrone da la
            mano sinestra, di nicessità convenia che Castruccio venisse a la battaglia, o Fiorentini
            fornissono per forza Pistoia, e entrassono tra la terra e Serravalle, onde venia la
            vittuaglia a l'oste di Castruccio. Ma a cui Idio vuole male gli toglie il senno; che
            presono pure il peggiore, e strinsonsi a' poggetti di Ripalta, ove l'oste di Castruccio
            era più forte per lo sito del terreno, e dove avea più battifolli, e gente a piè
            innumerabile a la difesa. E stando nel detto luogo da VIII giorni badaluccandosi sovente
            le genti de le due osti insieme, ma poco poterono avanzare i Fiorentini; che
            s'aquistavano il giorno terreno, la notte era ripreso e afforzato di steccati per la
            gente di Castruccio. E sturbò ancora molto la 'mpresa, che messer Filippo capitano per
            lo duca di Fiorentini alquanto amalò, e non era bene inn–accordo col maliscalco che
            v'era colla cavalleria de la Chiesa e di Bologna, che l'uno volea tenere una via, e
            l'altro un'altra; e de' soldati de la Chiesa, che v'avea assa' Tedeschi, spesso
            passavano con fidanza a l'oste di Castruccio, onde si prese alquanta sospeccione, e
            dissesi che Castruccio avea fatti corrompere più conostaboli tedeschi de la gente de la
            Chiesa. E per le dette cagioni, e ancora che·legato da Bologna studiava di riavere la
            sua cavalleria per sue imprese di Romagna, sì·ssi prese partito in Firenze, per lo men
            reo, di fare tornare l'oste, e cavalcare in su quello di Pisa, e lasciare guernimento in
            Prato di gente e di vittuaglia, sì che se Castruccio si levasse da l'assedio di Pistoia,
            si fornisse la terra. E così levato il campo e l'oste de' Fiorentini, e schierati, a dì
            XXVIII di luglio, trombato, e richesto Castruccio di battaglia, non comparendo, si partì
            l'oste e tornò in Prato, e gran parte cavalcarono per la via di Signa in Valdarno di
            sotto; e faccendo vista di passare Guisciana per andare verso Lucca, e parte ne
            passarono, il maliscalco de la Chiesa con grande cavalleria e pedoni corsono sopra
            quello di Pisa, e presono e arsono il Ponte ad Era; e poi per forza combattendo presono
            il fosso Arnonico e uccisonvi e presono molte genti: e simile presono Cascina, e corsono
            a San Savino, e infino presso al borgo di San Marco di Pisa, avendo molti pregioni e
            grandissima preda, però che' Pisani non si prendeano guardia, trovandogli a mangiare co
            le tavole messe, e non v'avea cavalieri né genti a la difesa, che tutti erano a l'oste
            di Pistoia; sì che infino a le porte di Pisa poteano cavalcare sanza contradio.
            Castruccio per cavalcata che la gente de' Fiorentini facessono in su quello di Lucca o
            di Pisa, non si mosse dall'asedio di Pistoia, sentendo ch'era stretta di vittuaglia, e
            que' d'entro, d'onde era capitano messer Simone de la Tosa, isbigottiti, veggendo
            partita l'oste de' Fiorentini, e non aveano potuto fornirgli, ed era loro fallita la
            vittuaglia, cercarono trattato con Castruccio di rendere la terra, salve le persone con
            ciò che se ne potessono portare, e chi volesse essere cittadino di Pistoia rimanesse. E
            così fu fatto; e arrendessi Pistoia a Castruccio, mercoledì mattina a dì III d'agosto,
            gli anni di Cristo MCCCXXVIII. E nota se questa impresa fu con grande vergogna e danno e
            spesa de' Fiorentini, e quasi incredibile a dovere potere essere, che Castruccio tenesse
            l'assedio con XVI<hi rend="sup">C</hi> di cavalieri o là intorno, e' Fiorentini, che
            n'aveano tra nell'oste e in Pistoia III<hi rend="sup">M</hi> cavalieri o più, molto
            buona gente e popolo grandissimo, non poterlo levare da campo. Ma quello che per Dio è
            permesso nulla forza né senno umano può contastare.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come morì il duca Castruccio signore di Pisa e di Lucca e di Pistoia, e
              messer Galeasso de' Visconti di Milano.</p>
          </argument>
          <p>Come Castruccio ebbe racquistata Pistoia per suo grande senno e studio e prodezza per
            lo modo che detto avemo, sì riformò e rifornì la terra di gente e di vittuaglia, e
            rimisevi i Ghibellini, e tornò a la città di Lucca con grande trionfo e gloria a modo di
            triunfante imperadore, e trovossi in sul colmo d'essere temuto e ridottato, e bene
            aventuroso di sue imprese, più che fosse stato nullo signore o tiranno italiano, passati
            CCC anni, ritrovandone il vero per le croniche; e con questo, signore della città di
            Pisa, e di Lucca, e di Pistoia, e di Lunigiana, e di gran parte de la riviera di Genova
            di levante, e trovossi signore di più di III<hi rend="sup">C</hi> castella murate. Ma
            come piacque a Dio, il quale per lo debito di natura raguaglia il grande col piccolo,
            e·ricco col povero, per soperchio di disordinata fatica presa nell'oste a Pistoia,
            stando armato, andando a cavallo e talora a piè a sollecitare le guardie e' ripari di
            sua oste, faccendo fare fortezze e tagliate, e talora cominciava colle sue mani acciò
            che ciascuno lavorasse al caldo del sole leone, sì gli prese una febbre continua, onde
            cadde forte malato. E per simile modo partendosi l'oste da Pistoia, molta buona gente di
            quella di Castruccio amalaro e morirne assai. Intra gli altri notabili uomini messer
            Galeasso de' Visconti di Melano, il quale era in servigio di Castruccio, amalò al
            castello di Pescia, e in quello in corto termine morì scomunicato assai poveramente,
            ch'era stato così grande signore e tiranno, che innanzi che 'l Bavero gli togliesse lo
            stato era signore di Melano e di VII altre città vicine al suo séguito, com'era Pavia,
            Lodi, Chermona, Commo, Bergamo, Noara, e Vercelli, e morì vilmente soldato a la mercé di
            Castruccio. E così mostra che i giudici di Dio possono indugiare, ma non preterire.
            Castruccio innanzi ch'egli amalasse, sentendo che 'l Bavero tornava da Roma, e
            parendogli averlo offeso in isturbargli la sua impresa del Regno per lo suo dimoro in
            Toscana, e presa la città di Pisa a sua signoria contra sua volontà e mandamento,
            temette di lui, e ch'egli nol levasse di signoria e di stato, come avea fatto Galeasso
            di Melano, si fece cercare trattato d'accordo segretamente co' Fiorentini; ma, come
            piacque a Dio, gli sopravenne la malatia, sì che si rimase, e lui agravato ordinò suo
            testamento, lasciando Arrigo suo primo figliuolo duca di Lucca; e che sì tosto come
            fosse morto, sanza fare lamento, dovesse andare in Pisa co la sua cavalleria e correre
            la città, e recarla a sua signoria. E ciò fatto, passò di questa vita sabato a dì III di
            settembre MCCCXXVIII. Questo Castruccio fu della persona molto destro, grande, d'assai
            avenante forma, schietto, e non grosso, bianco, e pendea in palido, i capegli diritti e
            biondi con assai grazioso viso: era d'etade di XLVII anni quando morì. E poco innanzi a
            la sua morte conoscendosi morire, disse a più de' suoi distretti amici: «Io mi veggo
            morire, e morto me, vedrete disasseroncato», in suo volgare lucchese, che viene a dire
            in più aperto volgare: «Vedrete revoluzione», overo in sentenzia lucchese: «Vedrai mondo
            andare». E bene profetezzò, come innanzi potrete comprendere. E per quello che poi
            sapemmo da' suoi più privati parenti, egli si confessò e prese il sagramento e l'olio
            santo divotamente; ma rimase con grande errore, che mai non riconobbe sé avere offeso a
            Dio per offensione fatta contra santa Chiesa, faccendosi coscienza che giustamente
            avesse operato per lo 'mperio e suo Comune. E poi che in questo stato passò, e tennesi
            celata la sua morte infino a dì X di settembre, tanto che com'egli avea lasciato, corse
            Arrigo suo figliuolo co la sua cavalleria la città di Lucca e quella di Pisa, e ruppono
            il popolo di Pisa combattendo ovunque trovarono riparo. E ciò fatto, tornò in Lucca e
            feciono il lamento, vestendosi tutta sua gente a nero, e con X cavagli coverti di drappi
            di seta e con X bandiere; dell'arme dello 'mperio due, e di quelle del ducato due, e
            della sua propia due, e una del Comune di Pisa, e simile di quello di Lucca e di Pistoia
            e di Luni. E soppellissi a grande onore in Lucca al luogo de' frati minori di san
            Francesco a dì XIIII di settembre. Questo Castruccio fu uno valoroso e magnanimo
            tiranno, savio e accorto, e sollecito e faticante, e prode in arme, e bene proveduto in
            guerra, e molto aventuroso di sue imprese, e molto temuto e ridottato, e al suo tempo
            fece di belle e notabili cose, e fu uno grande fragello a' suoi cittadini, e a'
            Fiorentini e a' Pisani e Pistolesi e a tutti i Toscani in XV anni ch'egli signoreggiò
            Lucca: assai fu crudele in fare morire e tormentare uomini, ingrato de' servigi ricevuti
            in suoi bisogni e necessitadi, e vago di gente e amici nuovi, e vanaglorioso molto per
            avere stato e signoria; e al tutto si credette essere signore di Firenze e re in
            Toscana. Della sua morte si rallegrarono e rassicurarono molto i Fiorentini, e appena
            poteano credere che fosse morto. Di questa morte di Castruccio ci cade di fare memoria a
            noi autore, a cui avenne il caso. Essendo noi in grande turbazione della persecuzione
            che facea al nostro Comune, la quale ci parea quasi impossibile, dogliendone per nostra
            lettera a maestro Dionigio dal Borgo a San Sepolcro, nostro amico e divoto, dell'ordine
            degli agostini, maestro in Parigi in divinità e filosofia, pregando m'avisasse quando
            avrebbe fine la nostra aversità, mi rispuose per sua lettera in brieve, e disse: «Io
            veggio Castruccio morto; e alla fine della guerra voi avrete la signoria di Lucca per
            mano d'uno ch'avrà l'arme nera e rossa, con grande affanno, ispendio, e vergogna del
            vostro Comune, e poco tempo la gioirete». Avemmo la detta lettera da Parigi in quegli
            giorni che Castruccio avea avuta la vittoria di Pistoia di su detta, e riscrivendo al
            maestro com'elli Castruccio era nella maggiore pompa e stato che fosse mai, rispuosemi
            di presente: «Io raffermo ciò ti scrissi per l'altra lettera; e se Idio nonn–ha mutato
            il suo giudicio e il corso del cielo, io veggio Castruccio morto e sotterrato». E com'io
            ebbi questa lettera, la mostrai a' miei compagni priori, ch'era allora di quello
            collegio, che pochi dì innanzi era morto Castruccio, e in tutte le sue parti il giudicio
            del maestro Dionigio fu profezia. Lasceremo alquanto delle novità di Toscana, e faremo
            incidenza faccendo menzione d'altre cose che in questi tempi furono in più parti del
            mondo, e degli andamenti del Bavero, il quale era rimaso a Roma, tornando poi a nostra
            materia de' fatti di Firenze.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Come Filippo di Valos fu coronato re di Francia.</p>
          </argument>
          <p>Nel detto anno MCCCXXVIII di maggio, a l'ottava di Pentecosta, messer Filippo di Valos,
            figliuolo che fu di messer Carlo di Valos, a cui succedette il reame di Francia, però
            che di niuno de' tre suoi cugini, ch'erano stati re di Francia e figliuoli del re
            Filippo il Bello, non rimase niuno figliolo maschio, fu coronato re di Francia a la
            città di Rens co la moglie a grande festa e onore; e ciò fatto, ristituì il reame di
            Navarra al figliuolo che fu di messer Luis di Francia suo cugino, faccendogline omaggio,
            che gli succedea per dote de la moglie, che fu figliuola del re Luis che fu re di
            Francia, per successione del re Filippo suo padre, e re di Navarra per lo retaggio della
            reina Giovanna sua madre, e per aquitarlo della quistione ch'egli avea mossa, dicendo
            ch'era vero reda del reame di Francia per la moglie, ch'era figliuola del re Luigi
            maggiore de' fratelli, figliuolo del re Filippo il Bello, e così suo cugino com'egli. E
            in quella coronazione, ordinato saviamente lo stato del reame, e' ordinò d'andare con
            tutto suo podere sopra i Fiamminghi, i quali s'erano rubellati da la signoria de·reame,
            e cacciato il loro conte e signore.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come il detto re di Francia sconfisse i Fiamminghi a Cassella.</p>
          </argument>
          <p>Ne' detti tempi, essendo quegli di Bruggia e di tutte le terre de la marina di Fiandra
            rubellato a Luis conte di Fiandra loro signore, come adietro in alcuna parte facemmo
            menzione, e Luis uscito di loro pregione, stando nella villa di Guanto, più volte gli
            feciono oste adosso, e l'assalirono, e cacciarono del paese tutti i nobili e i grandi
            borgesi; onde il detto conte andò in Francia e al suo sovrano signore, cioè a Filippo di
            Valos nuovo re di Francia, dolendosi di quello che gli faceano i Fiamminghi suoi
            vassalli, a' quali il detto re di Francia mandò comandando che dovessono tenere il conte
            per loro signore e rimetterlo in suo stato: i quali disobedienti, e con orgoglio
            rispondendo che non erano aconci d'ubbidire né 'l conte né lui, lo re ricordandosi de le
            'ngiurie e vergogne fatte per gli Fiamminghi a' suoi anticessori e a la casa di Francia,
            sì s'aparecchiò d'andare ad oste sopra loro; e con grande esercito si mosse con tutta la
            baronia di Francia, e oltre a' Franceschi menò seco il conte di Savoia, e 'l Dalfino di
            Vienna, e 'l conte d'Analdo, e quello di Bari, e quello di Namurro, e più altri baroni
            di Brabante e di confini de la Magna, i quali erano suoi amici e al suo servigio, e con
            numero di più di XII<hi rend="sup">M</hi> cavalieri e popolo grandissimo a piè, e co la
            detta oste si mosse di Francia, e andonne in Fiandra. I Fiamminghi non ispaventati
            sentendosi venire adosso sì grande esercito, ma come valorosi e franchi lasciando ogni
            loro arte e mestiere, per comune vennono tutti a piede a le frontiere di Fiandra, e
            puosonsi a campo in sul poggio di Cassella per contradiare il re di Francia che non
            entrasse in loro paese. Lo re di Francia con sua oste s'acampò a piè del detto poggio, e
            quivi stettono più giorni sanza assalire l'una oste l'altra, se non di scaramucci e
            badalucchi, però che ciascuna oste era in luogo forte. A la fine tanto s'asicurarono le
            due osti, che quasi nullo stava armato per lo soperchio caldo ch'era allora. E'
            Fiamminghi sagacemente, per sapere lo stato e essere dell'oste de' Franceschi, vi
            mandarono uno pesciaiuolo di Bruggia a vendere pesci, molto savio e aveduto, e che
            sapeva bene il francesco, il quale avea nome Gialucola, ed era de' maggiori maestri
            dell'oste, il quale per la sua patria si mise a pericolo di morte, e più giorni vendendo
            i suoi pesci, usò e stette nell'oste de' Franceschi, e vide e conobbe loro condizione e
            stato; e tornato a' suoi, disse tutto, com'era a·lloro leggere di prendere il re di
            Francia e sconfiggere tutta sua oste, se volessono essere valenti, però che per lo caldo
            non istavano armati né in nulla guardia. E fé ordinare di fare richiedere il re di
            battaglia ordinata il dì di santo Bartolomeo d'agosto, ch'è a dì XXIIII del mese; la
            qual cosa per lo re e per tutta sua gente fu accettata allegramente. E poi disse a'
            suoi: «A noi conviene usare inganno con prodezza. Il re attende la giornata ordinata di
            battaglia, e in questo mezzo non fa quasi guardia, e spezialemente il meriggio per lo
            caldo si spogliano e dormono tutti. Armianci segretamente, e subitamente assaliamo
            l'oste, e io con certi eletti n'anderò diritto a la tenda del re, che la so bene». E
            com'ebbe detto e ordinato, così fu fatto, che a dì XXIII d'agosto, gli anni di Cristo
            MCCCXXVIII, dì II innanzi il giorno de la battaglia ordinata, i Fiamminghi armati di
            corazze in sul pieno meriggio, sanza fare nullo romore né di trombe né d'altro
            stormento, scesono del poggio di Cassella, e assalirono il campo e l'oste del re di
            Francia, che non se ne prendeano nulla guardia, con grande danno e mortalità de'
            Franceschi per modo che, come aveano ordinato i Fiamminghi, venia fatto di mettere
            inn–isconfitta il re di Francia e sua oste. E già il sopradetto pesciaiuolo con sua
            compagnia era venuto sanza contasto niuno infino a la tenda del re, il quale re da'
            detti assalitori fu a condizione di morte, e con grande fatica e rischio apena poté
            ricoverare a cavallo. Ma che impedì i Fiamminghi, come piacque a Dio, il venire
            soperchio armati di corazze, e 'l caldo era grande, onde non si poteano per istanchezza
            del corso ch'aveano fatto reggere, ma molti ne traffelaro, e d'altra parte il conte
            d'Analdo e quello di Bari e quello di Namurro con loro gente, i quali erano co·lloro
            tende a l'estremità dell'oste, e non istavano nell'agio né morbidezze de' Franceschi, ma
            sanza dormire stavano armati a la tedesca, come s'avidono della scesa de' Fiamminghi,
            montarono a cavallo e misonsi al contasto, onde i Franceschi ebbono alcuno riparo, e
            vennonsi armando e montando a cavallo. Per la qual cosa la battaglia de' Franceschi
            rinforzò, e i Fiamminghi per istraccamento di loro soperchie armi affieboliro, onde in
            quello giorno, come piacque a Dio, furono sconfitti i Fiamminghi, e morirne in sul campo
            più di XII<hi rend="sup">M</hi>, e gli altri si fuggirono chi qua e chi là per lo paese.
            E ciò fatto, il re con sua oste ebbe incontanente Popolinghe, e poi la buona villa
            d'Ipro, e venne verso Bruggia. Quegli ch'erano rimasi in Bruggia contradi del re e del
            conte si teneano forte, credendo guarentire la terra; ma come piacque a Dio, e quasi fu
            uno miracolo, le donne e femmine di Bruggia congregate insieme, presono bandiere
            dell'arme del conte correndo in su la piazza dell'Alla di Bruggia, gridando in loro
            lingua: «Viva il conte, e muoiano i traditori!»; per la quale sommozione i detti
            caporali per paura si partirono, e le donne mandarono per lo conte, il qual era ad
            Andriborgo, e diedongli la signoria della terra; e poi vi venne il re di Francia con
            grande festa, e risagì signore il detto conte de la contea di Fiandra dal fiume de la
            Liscia in là, aquetandolo d'ogni spesa ch'avea fatta ne la detta oste, e amonendolo che
            fosse buono signore, e si guardasse che per sua difalta non perdesse la contea più; che
            se ciò gli avenisse, gli torrebbe la terra. E ciò fatto, si tornò lo re in Francia con
            grande vittoria e trionfo, e 'l conte rimase in Fiandra e fece abattere tutte le
            fortezze di Bruggia e d'Ipro, e fece morire tra più volte di mala morte più di X<hi rend="sup">M</hi> Fiamminghi de la Comune, i quali erano stati caporali e cominciatori
            de la disensione e rubellazione. Questa fu notabile e grande vendetta e mutazione di
            stato che Idio permise de' Fiamminghi per abbattere l'orgoglio e ingratitudine che 'l
            detto scomunato popolo aveano presa sopra i Franceschi per la vittoria ch'aveano avuta
            sopra loro l'anno del MCCCI a Coltrai, e più altre, come in que' tempi facemmo menzione,
            e però n'avemo fatta più distesa memoria.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Come fu canonizzato santo Pietro di Morrone, papa Celestino.</p>
          </argument>
          <p>Nel detto anno MCCCXXVIII papa Giovanni co' suo' cardinali apo la città di Vignone in
            Proenza, ov'era la corte, canonizzò santo Pietro di Morrone, il quale fu papa Celestino
            V, onde al suo tempo, che fu gli anni di Cristo MCCLXXXXIIII, facemmo adietro
            compiutamente menzione; il quale rinunziò il papato per utile di sua anima, e tornossi
            al suo romitaggio al Morrone a fare penitenzia; e in sua vita, e poi dopo la sua morte,
            fece Idio per lui nel paese d'Abruzzi molti miracoli, e la sua festa si celebrò dì XVIII
            di maggio, e il corpo suo imbolato del castello di Fummone in Campagna, reverentemente
            fu portato nella città dell'Aquila.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Come gli usciti di Genova presono Volteri e riperdero.</p>
          </argument>
          <p>Nel detto anno, a dì VI di giugno, gli usciti di Genova ch'erano in Saona presono per
            forza il castello di Volteri presso a Genova, mettendo a morte chiunque vi trovarono
            dentro, ma poco il tennono, che' Genovesi v'andarono ad oste per terra e per mare, e
            riebbollo a patti.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Come quegli di Pavia rubarono la moneta che 'l papa mandava a' suoi
              cavalieri.</p>
          </argument>
          <p>Nel detto anno, a l'entrante di luglio, vegnendo da corte da Vignone la paga de'
            soldati che·lla Chiesa tenea col suo legato in Lombardia, i quali danari erano in
            quantità di LX<hi rend="sup">M</hi> fiorini d'oro a la guardia di CL cavalieri, passando
            per lo contado di Pavia di qua dal fiume di Po, le masnade di Pavia ribelli della
            Chiesa, fatta posta della venuta de la detta moneta, e messisi in aguato, essendo
            passati parte de la detta scorta, sì assalirono il rimanente e misongli in rotta, e
            presono parte del tesoro, che furono più di XXX<hi rend="sup">M</hi> fiorini d'oro,
            sanza i pregioni e cavagli e somieri e arnesi.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Come la gente del re Ruberto presono Alagna.</p>
          </argument>
          <p>Nel detto anno, a l'entrante di luglio, la gente del re Ruberto in quantità d'ottocento
            cavalieri, ond'era capitano il dispoto di Romania nipote del detto re, e il conte
            Novello di quegli del Balzo, presono e entrarono per forza ne la città d'Alagna in
            Campagna col favore de' nipoti che furono di papa Bonifazio, e cacciarne con battaglia
            tutti i seguaci del Bavero, il quale si facea chiamare imperadore, onde fu grande favore
            al re Ruberto, e il contradio al detto Bavero. Nel detto anno, a dì XVII di luglio, i
            Ghibellini de la Marca con cavalieri d'Arezzo vennono in quantità di V<hi rend="sup">C</hi> cavalieri subitamente sopra la città da Rimine, per condotta dell'arciprete de'
            Malatesti ribello di Rimine, e presono i borghi, ma poi per forza ne furono cacciati con
            danno e con vergogna di quegli usciti di Rimine. Nel detto anno e mese di luglio ne la
            città di Vignone in Proenza, ove era la corte di Roma, fu grandissimo diluvio d'acqua
            per crescimento di Rodano; che per diverse piogge cadute in Borgogna, e nevi strutte a
            le montagne, il Rodano crebbe sì disordinatamente, che uscì de' suoi termini, e infinito
            danno fece in Valdirodano, e in Vignone guastò più di M case lungo la riva, e molte
            genti anegarono. Nel detto anno e mese di luglio Alberghettino, che tenea Faenza, venne
            ad acordo e comandamento del papa, cioè del legato del papa a Bologna.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Come i Parmigiani e' Reggiani si rubellarono dal legato e dalla Chiesa
              di Roma.</p>
          </argument>
          <p>Nel detto anno, il primo dì d'agosto, quegli della città di Parma con trattato de'
            Rossi che n'erano signori rubellarono Parma a la signoria de la Chiesa, e cacciarne la
            gente e uficiali del legato, opponendo che gli oppressavano troppo, ed era pur vero, con
            tutto ch'eglino pure aveano male in animo, e in più casi erano stati mali Guelfi e non
            fedeli a parte di Chiesa. E per simile modo il seguente dì si rubellarono i Reggiani, e
            feciono lega con messer Cane signore di Verona e con Castruccio, onde i Fiorentini e gli
            altri Guelfi di Toscana ne sbigottirono assai.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">Come il Bavero, che si facea chiamare imperadore, col suo antipapa si
              partì di Roma e venne a Viterbo.</p>
          </argument>
          <p>Nel detto tempo, gli anni di Cristo MCCCXXVIII, essendo il sopradetto Bavero in Roma in
            povero stato di moneta, perché gli aveano fallato il re Federigo di Cicilia e que' di
            Saona usciti di Genova e gli altri Ghibellini d'Italia di venire con loro armata e con
            moneta al tempo promesso; e la sua gente già per difetti venuta in discordia e da'
            Romani male veduti, e la gente del re Ruberto già presa forza in Campagna e in terra di
            Roma, sì s'avisò il detto Bavero che in Roma non potea più dimorare sanza pericolo di sé
            e di sua gente, si mandò il suo maliscalco a Viterbo con VIII<hi rend="sup">C</hi>
            cavalieri, ed egli appresso si partì di Roma col suo antipapa e' suoi cardinali a dì
            IIII d'agosto del detto anno, e giunse a Viterbo a dì VI d'agosto. E a la sua partita i
            Romani gli feciono molta ligione, isgridando lui e 'l falso papa e loro gente, e
            chiamandogli eretici e scomunicati, e gridando: «Muoiano, muoiano, e viva la santa
            Chiesa!»; e fedirono co' sassi, e uccisono di loro gente; e lo 'ngrato popolo gli fece
            la coda romana, onde il Bavero ebbe grande paura, e andonne in caccia e con vergogna. E
            la notte medesima ch'egli s'era il dì dinanzi partito entrò in Roma Bertoldo Orsini
            nipote del legato cardinale con sua gente, e la mattina vennero messer Stefano della
            Colonna, e furono fatti sanatori del popolo di Roma. E a dì VIII d'agosto vennono il
            legato cardinale e messer Nepoleone Orsini con loro seguaci con grande festa e onore; e
            riformata la santa città di Roma de la signoria di santa Chiesa, feciono molti processi
            contra il dannato Bavero e contra il falso papa, e su la piazza di Campidoglio arsono
            tutti i loro ordini e brivilegi; ed eziandio i fanciugli di Roma andavano a' mortori,
            ov'erano sotterrati i corpi de' morti Tedeschi e d'altri ch'aveano seguitato il Bavero,
            e iscavati de le monimenta gli tranavano per Roma e gittavangli in Tevero. Le quali cose
            per giusta sentenzia di Dio furono al Bavero e al suo antipapa e a' loro seguaci grande
            brobbio e abbominazione, e segni di loro rovina e abassamento. E per la loro partita si
            fuggirono di Roma Sciarra de la Colonna, e Iacopo Savelli, e i loro seguaci, i quali
            erano stati caporali di dare la signoria di Roma al Bavero, e di molti furono abattuti e
            guasti i loro palazzi e beni, e condannati. E poi a dì XVIII d'agosto entrò in Roma
            messer Guiglielmo d'Ebole con VIII<hi rend="sup">C</hi> cavalieri del re Ruberto e gente
            a piè assai con grande onore: onde la città fu tutta sicura, e riformata a l'ubbidienza
            di santa Chiesa e del re Ruberto.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come il Bavero andò a oste a Bolsena con trattato d'avere la città
              d'Orbivieto.</p>
          </argument>
          <p>Come il Bavero fu in Viterbo con sua gente, il quale avea ancora più di MMD cavalieri
            tedeschi, sanza gl'Italiani, sì venne a oste sopra il contado d'Orbivieto, e prese più
            loro castella e villate, faccendo grande danno. E a dì X d'agosto, l'anno detto, si
            puose a oste al castello di Bolsena, al quale fece dare continue battaglie; ma la sua
            stanza era in quello luogo per uno trattato ch'avea in Orbivieto, che gli dovea essere
            data la terra la vilia di santa Maria d'agosto, ch'è loro principale festa: andando i
            cittadini a l'offerta, i traditori d'entro doveano dare la terra per la porta che vae
            verso Bagnorea. E già v'era cavalcato il suo maliscalco con M cavalieri, ma come piacque
            a nostra Donna, si scoperse il detto tradimento in sul punto che giunse il maliscalco,
            e' traditori presi e giustiziati. E quando fu fallito al Bavero il suo intendimento, il
            dì appresso si partì coll'oste da Bolsena e tornossi a Viterbo, e poi a dì XVII d'agosto
            si partì di Viterbo col suo falso papa e' suoi cardinali e tutta sua gente, e venne a la
            città di Todi, non oservando i patti a' Todini che gli aveano dati IIII<hi rend="sup">M</hi> fiorini d'oro, acciò che non entrasse in loro terra; e venuto in Todi, impuose
            a' Todini X<hi rend="sup">M</hi> fiorini d'oro, e caccionne i Guelfi, e l'antipapa per
            bisogno di danari spogliò Santo Fortunato di tutti i gioelli e santuarie infino a le
            lampane, che v'erano d'ariento, che valea grande tesoro. E stando il Bavero in Todi, sì
            mandò il conte d'Ottinghe con V<hi rend="sup">C</hi> cavalieri per conte in Romagna, il
            quale co la forza de' Ghibellini di Romagna cavalcarono infino a le porte d'Imola,
            ardendo e guastando; e d'altra parte il detto Bavero fece cavalcare il suo maliscalco
            con M cavalieri a Fuligno, credendo avere la terra per tradimento; ma come piacque a
            Dio, non venne fatto, onde si tornarono a Todi, ardendo e dibruciando e levando prede
            per le terre del Ducato.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Come il Bavero essendo a Todi ordinò di venire sopra la città di
              Firenze, e l'apparecchiamento che feciono i Fiorentini</p>
          </argument>
          <p>Ne' detti tempi essendo il Bavero in Todi, e perseguitando con tanta rovina e Romagna e
            'l Ducato, e essendo molto infestato da' Ghibellini usciti di Firenze e gli Aretini e
            gli altri Toscani di parte d'imperio, che dovesse venire ad Arezzo per venire da quella
            parte a oste sopra la città di Firenze, con ordine fatta, che Castruccio, che ancora
            vivea e era molto montato per la vittoria avuta sopra i Fiorentini de la città di
            Pistoia, con sua oste dovesse venire per lo piano di verso Prato, e gli Ubaldini co la
            forza del conte d'Ottinghe e de' Ghibellini di Romagna rubellare il Mugello, e da tutte
            parti chiudere le strade a' Fiorentini, mostrando al detto Bavero che, vinta la città di
            Firenze (che assai gli era possibile), era signore di Toscana e di Lombardia, e poi
            assai leggermente potea conquistare il regno di Puglia sopra il re Ruberto; onde il
            detto Bavero a·cciò s'accordò, e già avea questo preso per consiglio, e fece cominciare
            l'apparecchiamento per la sua venuta ad Arezzo. I Fiorentini ebbono grandissima paura, e
            bisognava bene, ch'egli era in sul tempo de la ricolta, e era carestia e scarso di
            vittuaglia, onde se fosse seguita la detta venuta del Bavero, e il detto ordine preso
            per gli Ghibellini, i Fiorentini erano in grande pericolo di potere guerentire la
            cittade, e da molte parti erano spaventati, veggendosi circundati di sì possenti tiranni
            e nimici. Ma però non si disperaro né si gittarono tra vili e cattivi, però che vile
            perisce chi a viltà s'appoggia; e piccolo riparo e rispitto molti casi fortuiti passa.
            Onde i Fiorentini presono conforto e vigore, e con grande consiglio e sollecitudine
            feciono rafforzare le castella di Valdarno, cioè Monteguarchi, e Castello San Giovanni,
            e Castello Franco, e l'Ancisa, e guernire di vittuaglia e d'ogni guernimento da
            difenzione e guerra; e mandarvi in ciascuna terra due capitani de' maggiori cittadini,
            uno grande e uno popolano, con masnade a cavallo e con grande quantità di buoni
            balestrieri. E per simile modo feciono guernire Prato e Signa e Artimino, e tutte le
            castella di Valdarno di sotto, e feciono isgombrare di vittuaglia e strame tutto il
            contado, e recare a la città o a terre forti e murate, acciò che' nimici non trovassono
            di che vivere per loro e per loro bestie. E mandarono per loro amistadi, e grande
            guardia si facea di dì e di notte ne la città, e a le porte e a le torri e mura, e
            faccendo rafforzare ovunque la città era debole; e come franchi uomini erano disposti a
            sostenere ogni passione e distretta per mantenere coll'aiuto di Dio la cittade. E
            ordinarono di mandare al re Ruberto e al duca, e così feciono, che rimossa ogni cagione,
            il duca personalmente co le sue forze venisse a la difensione della città di Firenze; e
            se non venisse, il Comune era fermo, che le CC<hi rend="sup">M</hi> di fiorini d'oro che
            davano al duca per suoi gaggi secondo i patti, di non pagargli, se non tanti solamente
            quanto montassono i gaggi de' cavalieri che tenea messer Filippo di Sangineto suo
            capitano, che poteano montare l'anno CX<hi rend="sup">M</hi> di fiorini d'oro; e il
            rimanente voleano per lo Comune per fornire la guerra. De la quale richesta il re e 'l
            duca molto si turbarono; ma veggendo il bisogno de' Fiorentini, però non volle mettere
            in aventura la persona del duca contra il Bavero, ma ordinarono di mandare messer
            Beltramon del Balzo con IIII<hi rend="sup">C</hi> cavalieri a suo soldo per contentare i
            Fiorentini. Ma tardi era il soccorso; ma come piacque a Dio, che mai non venne meno la
            sua misericordia a le strette necessitadi del nostro Comune, in brevissimo tempo ci
            diliberò del tiranno Castruccio per sua morte, come adietro facemmo menzione, e poi di
            diverse e varie mutazioni e novità ch'avennono al dannato Bavero, come innanzi faremo
            menzione; e non solamente Idio ci guarentì, ma ci adirizzò in vittorie, prosperità, e
            buono stato.</p>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come fu morto il tiranno messer Passerino signore di Mantova.</p>
          </argument>
          <p>Nel detto anno, a dì XIIII d'agosto, Luisi da Gonzaga di Mantova, con trattato fatto
            con messer Cane signore di Verona e coll'aiuto de' suoi cavalieri venuti segretamente a
            Mantova, tradì messere Passerino, e corse la città di Mantova gridando: «Viva il popolo,
            e muoia messer Passerino e le sue gabelle!», e con questa furia vegnendo in su la
            piazza, trovando il detto messer Passerino isproveduto e disarmato vegnendo a cavallo a
            la detta gente per sapere perché il romore fosse, il detto Luisi gli diede d'una spada
            in testa, ond'egli morì di presente; e poi prese il figliuolo e 'l nipote del detto
            messer Passerino, il quale suo figliuolo era fellone e reo, e degnamente gli fece morire
            per mano del figliuolo di messer Francesco de la Mirandola, cui messer Passerino per
            tradimento e a torto avea fatto morire; e poi si fece signore de la terra. E così si
            mostra il giudicio di Dio per la parola del suo santo Vangelio, «Io ucciderò il nimico
            mio col nimico mio», abbattendo l'uno tiranno per l'altro. Questo messer Passerino fu de
            la casa de' Bonaposi di Mantova, e gli antichi furono Guelfi; ma per essere signore e
            tiranno si fece Ghibellino, cacciando i suoi medesimi e ogni possente di Mantova. Fu
            piccolo de la persona, ma molto savio e proveduto e ricco, e fu signore in Mantova lungo
            tempo e di Modana, e sconfisse i Bolognesi, come adietro facemmo menzione, l'anno
            MCCCXXV; ma dopo il colmo de la detta sua gloria e vittoria ogni dì venne abassando suo
            stato, come piacque a Dio.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come quegli di Fermo de la Marca presono San Lupidio.</p>
          </argument>
          <p>Nel detto anno e mese d'agosto quegli de la città di Fermo de la Marca presono per
            tradimento il castello di San Lupidio, e corsollo e rubarlo tutto, e cacciarne i Guelfi
            con molta uccisione, e quasi la detta terra fu distrutta.</p>
        </div2>
        <div2 type="capitolo">
          <head>C</head>
          <argument>
            <p rend="italic">Come i Sanesi ebbono Montemassi co la forza de' Fiorentini.</p>
          </argument>
          <p>Nel detto anno e mese d'agosto i Fiorentini, non istanchi né sbigottiti per la tornata
            del Bavero in Toscana, mandarono in aiuto de' Sanesi V<hi rend="sup">C</hi> cavalieri,
            onde fu capitano messer Testa Tornaquinci, per difendergli da la forza di Castruccio, il
            quale avea mandati in Maremma VI<hi rend="sup">C</hi> de' suoi cavalieri per levare i
            Sanesi da oste dal castello di Montemassi, e già aveano preso e rubato e arso il
            castello di Pavanico; e di certo i Sanesi non aveano podere di tenere campo, se non
            fosse la forza de' Fiorentini, che incontanente la gente di Castruccio si ritrasse, e'
            Sanesi ebbono il castello a patti, rendendosi a sicurtà ne le mani de' Fiorentini a dì
            XXVII d'agosto. Lasceremo de' fatti universali degli strani, e torneremo al processo e
            andamenti del Bavero.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Come don Piero di Cicilia co la sua armata e di quegli di Saona vennono
              in aiuto del Bavero, e come arrivarono a Pisa, là dov'era il detto Bavero.</p>
          </argument>
          <p>Nel detto anno MCCCXXVIII, del mese d'agosto, don Piero, che re Piero si facea
            chiamare, figliuolo di Federigo signore di Cicilia, con LXXXIIII tra galee e uscieri, e
            con III navi grosse e più legni sottili, tra di Cicilia e degli usciti di Genova
            ch'abitavano in Saona, vennono al soccorso del Bavero detto imperadore con VI<hi rend="sup">C</hi> cavalieri tra Catalani e Ciciliani e Latini; e tutto che secondo
            l'ordine e promessa giugnessono tardi al suo soccorso, puosono in più parti nel Regno,
            prima in Calavra, e poi ad Ischia, e poi sopra Gaeta, seguendo la stinea de la marina,
            faccendo danno e correrie a le terre del re Ruberto sanza contasto niuno. E poi in terra
            di Roma presono Asturi e vennono in foce di Tevero, credendo che 'l Bavero fosse a Roma;
            e non trovandolo, guastarono intorno a Orbitello, e arrivarono a Corneto; e di là
            sentendo novelle che 'l Bavero era a Todi, gli mandarono ambasciadori che venisse a la
            marina a parlamentare co·lloro, il quale Bavero avendo le dette novelle, mutò consiglio
            del venire verso Firenze per la via d'Arezzo, e partissi da Todi a dì XXXI d'agosto col
            suo antipapa e tutta sua corte e gente, e venne a Viterbo, e là lasciò il detto antipapa
            e la 'mperadrice e l'altra gente, e con VIII<hi rend="sup">C</hi> cavalieri andò a
            Corneto a don Piero; e là scendendo que' signori in terra, stettono in parlamento
            alquanti giorni con grandi contasti e riprensioni, perché l'armata non era venuta al
            tempo promesso, e domandava il Bavero i danari promessi per gli patti. Don Piero e suo
            consiglio il richiedea che venisse sopra le terre del re Ruberto, e egli verrebbe co
            l'armata per mare e darebbegli la moneta promessa, ch'erano XX<hi rend="sup">M</hi> once
            d'oro. In questo contasto ebbono novelle e ambasciadori da' Pisani, come la gente di
            Castruccio aveano corsa la città di Pisa e cacciatane la signoria del Bavero; e d'altra
            parte il detto Bavero non si sentia in podere, né in disposizione la sua gente di volere
            andare nel Regno, sentendo i passi guerniti, e la carestia di vittuaglia grande in tutte
            parti: sì prese consiglio di venire verso Pisa co la donna sua e con tutta sua gente per
            terra, e l'armata per mare. E così fu fatto; che a dì X di settembre si partirono di
            Corneto, e vegnendo, morì a Montalto il perfido eretico e maestro e conducitore del
            Bavero maestro Marsilio di Padova; e giunse il Bavero e l'oste sua a Grosseto a dì XV di
            settembre; e l'armata di don Piero presono Talamone e guastarlo, e scesono a Grosseto, e
            col Bavero insieme vi puosono l'oste a petizione degli usciti di Genova e de' conti da
            Santa Fiore per torre il porto e 'l passo de la mercatantia a' Fiorentini e a' Sanesi e
            agli altri Toscani che per ischifare Pisa faceano quella via; e stettonvi IIII dì a
            l'assedio dandovi grandi battaglie co' balestrieri ch'erano in su l'armata, e salirono
            più volte in su le mura di Grosseto, e furonne cacciati per forza, e rimasonvene morti
            più di IIII<hi rend="sup">C</hi> de' migliori; ma per soperchia gente e battaglie non si
            potea la terra guari tenere. Ma in questa stanza venne novella e ambasciadori di certi
            imperiali di Pisa al Bavero, come Castruccio signore di Lucca era morto, e che'
            figliuoli con loro masnade aveano corsa la terra, e che per Dio si studiasse d'andare a
            Pisa, se non che temeano che non dessono la terra a' Fiorentini. Per la qual cosa il
            Bavero si partì da Grosseto a dì XVIII di settembre, e con sollecito cavalcare entrò in
            Pisa a dì XXI di settembre, e da' Pisani fu ricevuto con grande allegrezza per essere
            fuori de la signoria de' figliuoli di Castruccio e de' Lucchesi; i quali sentendo la sua
            venuta, si partirono di Pisa e tornarono a Lucca, e il Bavero riformò la terra di Pisa a
            sua signoria, e fece suo vicario Tarlatino de' Tarlati d'Arezzo, il quale fece
            cavaliere, e diede il gonfalone del popolo, onde i Pisani furono molto contenti, e parve
            loro tornare in loro libertade per la signoria tirannesca avuta da Castruccio e da'
            figliuoli. E ciò fatto, don Piero di Cicilia, avuti molti parlamenti col Bavero e
            coll'altra lega de' Ghibellini, si partì di Pisa co la sua armata a dì XXVIII di
            settembre, e simile feciono gli usciti di Genova. Ma a don Piero male avenne, che
            essendo col suo navilio già presso a l'isola di Cicilia, fortuna gli venne a la
            'ncontra, e tutto suo navilio sciarrò in più parti alle piagge di terra di Roma e di
            Maremma, onde furono in grande pericolo e condizione di scampare; e perirono in mare da
            XV de le sue galee co la gente che v'era suso, e molte altre ruppono e straccarono in
            diverse parti; e don Piero con grande pericolo arrivò a Messina con IIII galee
            solamente; e·rimanente dell'altre arrivarono in diversi porti di Cicilia scemati di
            gente e d'arnesi, onde i Ciciliani ricevettono una grande sconfitta. Lasceremo alquanto
            di questa materia, e torneremo a' fatti di Firenze e dell'altra Italia.</p>
        </div2>
        <div2 type="capitolo">
          <head>CII</head>
          <argument>
            <p rend="italic">Come messere Cane della Scala ebbe la signoria della città di
            Padova.</p>
          </argument>
          <p>Nel detto anno MCCCXXVIII, essendo la città di Padova molto afflitta e anullata di
            podere e di signoria e di gente, e perduto la maggior parte di suo contado per la
            discordia di grandi cittadini, e per la persecuzione de la guerra avuta con messer Cane
            della Scala signore di Verona, quegli della casa da Carrara di Padova, cacciati i loro
            vicini e guasta loro parte guelfa per volere essere signori e tirannare, quasi per
            necessità non potendo bene tenere la terra, s'accordaro con messere Cane e imparentarsi
            co·llui, e diedongli la signoria di Padova a dì VIII del mese di settembre, la quale sì
            lungamente avea bramata; e a dì X del mese v'entrò con grande trionfo e signoria. E come
            fu in Padova, l'ordinò e compuose in assai giusto e convenevole stato secondo la terra
            ch'era guasta, sanza fare vendetta di niuno, e rimettendo nella città chiunque volle
            tornare sotto la sua signoria. E bene s'adempié la profezia di maestro Michele Scotto
            de' fatti di Padova, ove disse molto tempo dinanzi: «<foreign lang="lat">Padue magnatum
              plorabunt filii necem diram et orrendam datam Catuloque Verone</foreign>».</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Come i Fiorentini presono per forza il castello di Carmignano.</p>
          </argument>
          <p>Nel detto tempo, sentendo messer Filippo di Sangineto con gli altri capitani della
            guerra di Firenze e col consiglio de' priori, che·cci trovammo allora di quello
            collegio, sentendo che 'l castello di Carmignano non era bene fornito, ed erano
            isbigottiti de la morte di Castruccio, sì ordinarono segretamente d'assalirlo e di
            combatterlo e prenderlo per forza; e così misono a seguizione, che 'l detto capitano con
            certi Fiorentini e con parte della cavalleria e popolo a piè si partirono una notte
            ordinata di Samminiato e dell'altre terre di Valdarno, e feciono la via del monte, e la
            mattina furono intorno a Carmignano; e per simile modo, e a uno punto, vi venne la
            cavalleria de' Fiorentini ch'era in Prato, co' Pratesi e gente a piè assai, sì che si
            trovarono intorno a Carmignano VIII<hi rend="sup">C</hi> cavalieri oltramontani e V<hi rend="sup">M</hi> pedoni. Il castello era assai forte di sito, e parte murato per
            Castruccio e parte steccato e affossato, e con torri e bertesche di legname; ma era
            d'uno grande giro e porpreso, e dentro v'avea L cavalieri e da VII<hi rend="sup">C</hi>
            uomini a piè, che bisognava a la guardia due cotanti gente. Messer Filippo capitano de'
            Fiorentini fece tutti i cavalieri scendere a piè, e a ciascuno conastabole aggiunse
            pedoni con pavesi e balestra e raffi e stipa e fuoco, e a ciascuno diede la sua posta
            intorno al castello; e da più di XX parti a uno suono di trombe e nacchere il fece
            assalire e combattere; la quale battaglia fue aspra e dura e sostenne da la mattina a
            ora di nona. Ma a la fine per lo grande porpreso e per la prodezza de' nostri cavalieri
            in più parti vinsono la battaglia con grande danno di que' d'entro e entrarono per forza
            dentro a la terra e puosono le bandiere. Gli altri de la terra veggendo entrati i nimici
            dentro, abbandonarono le loro poste e la terra, e fuggirono, chi poté, nel girone de la
            rocca, e l'altra gente entrò poi ne la terra, e corsolla e rubarla tutta, e di gran
            preda la spogliarono; e ciò fu a dì XVI del mese di settembre del detto anno. E la rocca
            si tenne poi VIII giorni, avendovi ritti mangani e difici, i quali gli consumavano dì e
            notte, e eranvi con grande fame e difetto di vittuaglia per la molta gente che v'erano
            rifuggiti de' terrazzani. A la fine s'arendé la rocca e 'l girone a patti, salve le
            persone e ciò che se ne potessono portare. E ebbono i soldati che v'erano dentro per
            menda di loro cavagli MCC fiorini d'oro. Questi patti così larghi si feciono loro però
            che 'l Bavero era già giunto in Pisa, e di sua cavalleria già venuta in Pistoia, ond'era
            a la nostra oste grande pericolo a soprastarvi. Di questo acquisto di Carmignano ebbe in
            Firenze grande allegrezza, isperando che la fortuna prospera fosse adirizzata a'
            Fiorentini, ma più consigli si tennono di disfare la terra e la rocca per dubbio del
            Bavero, o di ritenerla; a la fine si vinse che si ritenesse e si recasse a minore giro,
            e si murasse tutta con torri di pietre e calcina, e rafforzare la rocca e 'l girone, e
            che mai non si lasciasse per gli Fiorentini, ma che si confiscasse a perpetuo al nostro
            contado; e così fu tutto di presente fatto.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come il re di Francia fece fare pace tra 'l conte di Savoia e 'l
              Dalfino di Vienna.</p>
          </argument>
          <p>Nel detto anno, a l'uscita di settembre, lo re Filippo di Francia a preghiera e studio
            de la reina Crementa, la quale era stata moglie del re Luis di Francia e figliuola di
            Carlo Martello re d'Ungheria e nipote del re Ruberto, sì fece fare pace tra 'l conte di
            Savoia e 'l Dalfino di Vienna nipote de la detta reina, intra' quali era stata lunga e
            mortale guerra; e essendo la detta reina malata a morte, per darle consolazione lo re in
            sua presenza la fece fare, e basciare in bocca i detti signori, la quale poco apresso
            passò di questa vita, onde fu gran dammaggio, sì come di savia e valente donna e
          reina.</p>
        </div2>
        <div2 type="capitolo">
          <head>CV</head>
          <argument>
            <p rend="italic">Come il Bavero andò a Lucca, e dispuose de la signoria i figliuoli di
              Castruccio.</p>
          </argument>
          <p>Essendo il sopradetto Bavero in Pisa, i figliuoli di Castruccio gli furono molto
            abominati da' Pisani, e ch'eglino e il loro padre Castruccio aveano tenuto trattato co'
            Fiorentini contra l'onore della corona; e ciò fu in parte verità. Onde il Bavero era
            molto indegnato contra loro, e per lo correre ch'aveano fatto in Pisa, e la sua gente
            non lasciavano entrare in Lucca. Per la qual cosa la moglie che fu di Castruccio, per
            raumiliarlo contra i figliuoli, sì venne in Pisa, e donogli il valore di X<hi rend="sup">M</hi> fiorini d'oro, tra in danari e gioegli e ricchi destrieri, e rimisesi in lui,
            lei e' figliuoli. Per la qual cosa, e per consiglio de' Pisani e di certi Lucchesi, il
            Bavero andò a Lucca a dì V d'ottobre, e fugli fatto grande onore; ma per gli sombugli
            ch'avea nella città per gli cittadini, che non voleano che' figliuoli di Castruccio
            rimanessono signori, si levò la città a romore a dì VII d'ottobre, e s'asserragliò e
            abarrò da casa gli Onesti e in più parti. A la fine fu corsa per gli Tedeschi, e riformò
            la terra a sua signoria, e lasciò per signore il Porcaro suo barone, che tanto è a dire
            Porcaro in tedesco come conte castellano; ma in nostra lingua era chiamato Porcaro. E
            impuose a Lucca e al contado CL<hi rend="sup">M</hi> di fiorini d'oro, tagliandogli per
            uno anno, promettendo di lasciargli franchi. E trasse di pregione messer Ramondo di
            Cardona e 'l figliuolo, che fu capitano de' Fiorentini, e pagogli per sua redenzione
              IIII<hi rend="sup">M</hi> fiorini d'oro, e fecelo giurare a la sua signoria, e
            ritennelo al suo soldo con C cavalieri; e ciò fu a priego del re di Raona; e tornò in
            Pisa a dì XV d'ottobre, e a' Pisani impuose C<hi rend="sup">M</hi> fiorini d'oro; per le
            quali imposte in Pisa e in Lucca n'ebbe grandi ramarichii e dolori per gli cittadini per
            la soperchia gravezza, e il loro male stato, e macerati de le guerre. In questa stanza
            il Porcaro, che 'l Bavero avea lasciato in Lucca, s'imparentò co' figliuoli di
            Castruccio, e rimisegli inn–istato e signoria, e mostrava di volersi tenere co·lloro
            insieme la signoria di Lucca e del contado; per la qual cagione per certi Lucchesi e
            Pisani furono fatti sospetti de la corona, onde per gelosia della 'mpresa del Porcaro
            de' fatti di Lucca e de' Tedeschi de la bassa Alamagna partiti da·llui e andati al
            Cerruglio, come appresso faremo menzione, il Bavero tornò a Lucca a dì VIII di novembre,
            e dispuose di signoria il detto Porcaro, il quale se n'andò per disdegno in Lombardia e
            poi in Alamagna, e a' figliuoli di Castruccio tolse ogni titolo del ducato, e mandò loro
            e·lla madre a' confini a Pontriemoli, e 'l Comune di Pisa con assento del Bavero
            condannarono i figliuoli di Castruccio, e Nieri Saggina loro tutore, e tutti gli usciti
            di Firenze, e chi furono caporali co·lloro a rompere il popolo di Pisa e correre la
            terra nell'avere e nella persona sì come traditori.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Come certi della gente del Bavero si rubellarono da lui, e vennono in
              sul Cerruglio di Vivinaia.</p>
          </argument>
          <p>In questo presente tempo i Tedeschi de la bassa Alamagna i quali erano col Bavero,
            conceputo il disdegno, cominciata la discordia tra 'l Bavero e loro infino a Cisterna,
            in Campagna, sì come adietro facemmo menzione, e istando in Pisa, e non potendo avere le
            loro paghe e gaggi dal Bavero, sì feciono infra loro cospirazione e congiura, e furono
            da VIII<hi rend="sup">C</hi> uomini a cavallo, e i più de' migliori di sua gente,
            seguendoli più altri gentili uomini rimasi a piè per povertà; e partirsi di Pisa a dì
            XXVIIII d'ottobre del detto anno, e credettono prendere e rubellare la città di Lucca e
            tenerlasi per loro; e venia loro fatto, se non che 'l Bavero sentendo loro folle
            partita, per messaggi battendo, mandò a Lucca che non fossono ricettati nella città; e
            così fu fatto. Per la qual cosa albergando ne' borghi di Lucca, gli rubarono d'ogni
            sustanzia, e vennono in Valdinievole, e non potendo entrare in niuna fortezza murata, sì
            si misono in sul Cerruglio, il quale è in su la montagna di Vivinaia e di Montechiaro,
            il quale luogo Castruccio avea afforzato quando avea la guerra co' Fiorentini, e quello
            rafforzarono e tennono, faccendosi dare trebuto e vittuaglia a tutte le terre vicine. E
            in questa loro stanza più trattati feciono cercare co' Fiorentini, e venne in Firenze il
            duca di Cambenic de la casa di quegli di Sassogna, e messer Arnaldo di<gap/>, loro
            caporali; ma poco effetto ebbono allora i loro trattati, perché voleano troppo larghi
            patti e molta moneta, e' Fiorentini si poteano male fidare di loro; e con questo tuttora
            erano in trattato col Bavero per riconciliarsi co·llui, per avere i loro gaggi, e parte
            n'ebbono, più per tema che non s'accordassono co' Fiorentini che per amore. Avenne che
            in questi trattati da·lloro al Bavero egli mandò a·lloro per ambasciadore e trattatore
            messer Marco de' Visconti di Milano, il quale ad istanzia del Bavero fece loro certa
            impromessa di moneta per levargli del luogo e menargli in Lombardia; i quali passato il
            termine, e non fornito per lo Bavero come avea promesso, ritennono il detto messer Marco
            cortesemente per loro pregione per LX<hi rend="sup">M</hi> fiorini d'oro; e dissesi che
            'l Bavero il vi mandò viziatamente per farlo ritenere per levarlosi d'intorno, non
            fidandosi di lui per quello ch'avea fatto a messer Galeasso suo fratello di torgli la
            signoria di Milano. Di questa compagna dal Cerruglio seguirono poi grandi novitadi e
            mutazioni ne la città di Lucca, come innanzi faremo per gli tempi menzione.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come il re Ruberto e 'l duca suo figliuolo mandarono inn aiuto de'
              Fiorentini V<hi rend="sup">C</hi> cavalieri.</p>
          </argument>
          <p>Nel detto anno, il dì d'Ognesanti, giunse in Firenze messer Beltramone del Balzo con
              V<hi rend="sup">C</hi> cavalieri, i quali il re Ruberto e 'l duca suo figliuolo mandò
            di Puglia al servigio de' Fiorentini e al suo soldo per contastare il Bavero; e ciò fu
            per sodisfare in parte la richesta ch'aveano fatta i Fiorentini di volere la persona del
            duca, sì come dovea venire a difendere la città di Firenze, dapoi che prendea CC<hi rend="sup">M</hi> fiorini d'oro, com'era in patti. De la quale venuta de' cavalieri i
            Fiorentini furono altrettanto contenti come se fosse venuto il duca in persona, perciò
            che già rincrescea loro la sua signoria, e cercavano modo di non volergli dare l'anno i
            detti danari dapoi che non istava in Firenze personalmente; ma tosto si quetò la detta
            questione, come diremo apresso.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Come morì Carlo duca di Calavra e signore di Firenze.</p>
          </argument>
          <p>Nel detto anno, a dì VIIII del mese di novembre, come piacque a Dio, messer Carlo
            figliuolo del re Ruberto duca di Calavra, e signore de' Fiorentini, passò di questa vita
            nella città di Napoli d'infermità di febbre presa a uccellare nel Gualdo; onde in Napoli
            n'ebbe grande dolore e in tutto il Regno, e soppellìsi al monistero di Santa Chiara in
            Napoli, a dì XIIII di novembre, a grande onore, sì come re; e poi se ne fece l'esequio
            in Firenze a dì II di dicembre a la chiesa de' frati minori, molto grande e onorevole di
            cera in grandissima quantità, per lo Comune e per la parte guelfa e per tutte l'arti; e
            furonvi le signorie e 'l capitano ch'era del duca, e uomini e donne e tutta la buona
            gente de la città di Firenze, che apena poteano capere nella piazza di Santa Croce non
            che nella chiesa. Di questo duca non rimase reda nulla maschio, ma due figliuole
            femmine, una nata, e d'una rimase grossa la duchessa; onde a lo re Ruberto suo padre e a
            tutto il Regno n'ebbe gran dolore, però che 'l re Ruberto non avea altro figliuolo
            maschio. Questo duca Carlo fu uomo assai bello del corpo, e informato, innanzi grosso, e
            non troppo grande; andava in capegli sparti, assai era grazioso, di bella faccia
            ritonda, con piena barba e nera, ma non fu di gran valore a quello che potea essere, né
            troppo savio; dilettavasi in dilicatamente vivere e de la donna, e più in ozio che in
            fatica d'arme, con tutto che 'l padre lo re Ruberto il tenea molto corto per gelosia de
            la sua persona, perché non avea più figliuoli; morì d'etade di<gap/> anni; assai fu
            cattolico e onesto, e amava giustizia. De la morte di questo signore i cittadini di
            Firenze ch'amavano parte guelfa ne furono crucciosi, quanto per parte; ma il genero de'
            cittadini ne furono contenti per la gravezza della spesa e moneta che traeva de'
            cittadini, e per rimanere liberi e franchi, che già cominciava a dispiacere forte a'
            cittadini la signoria de' Pugliesi, i quali avea lasciati suoi uficiali e governatori,
            che a nulla altra cosa intendeano con ogni sottigliezza se non di fare venire danari in
            Comune, e di tenere corti i cittadini di loro onori e franchigia, e tutto si voleano per
            loro; e di certo, se 'l duca non fosse morto, non potea guari durare, che' Fiorentini
            avrebbono fatta novità contra la sua signoria, e rubellati da·llui.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">Come i Fiorentini riformarono la città di signorie dopo la morte del
              duca.</p>
          </argument>
          <p>Dapoi che' Fiorentini ebbono novelle de la morte del duca, ebbono più consigli e
            ragionamenti e avisi, come dovessono riformare la città di reggimento e signoria per
            modo comune, acciò che si levassono le sette tra' cittadini; e come piacque a·dDio,
            quegli che allora erano priori, con consiglio d'uno buono uomo per sesto, di concordia
            trovarono questo modo ne la lezione de' priori e gonfalonieri, cioè che' priori con due
            arroti popolani per sesto facessono scelta e rapporto di tutti i cittadini popolani
            guelfi degni de l'uficio del priorato, d'età da XXX anni in suso; e per simile modo
            feciono i gonfalonieri de le compagnie con II popolani arroti per gonfalone; e simile
            recata facessono i capitani di parte guelfa col loro consiglio; e simile i cinque
            uficiali della mercatantia col consiglio di VII capitudini de le maggiori arti, due
            consoli per arte. E fatte le dette recate, ne la sala de' priori si congregarono i
            priori e' gonfalonieri a l'entrante del mese di dicembre, e co·lloro i XII buoni uomini
            consiglieri, e con cui i priori faceano le gravi diliberazioni, e con XVIIII
            gonfalonieri de le compagnie, e due consoli di ciascuna delle XII arti maggiori, e VI
            arroti fatti per gli priori e per gli detti XII consiglieri per ciascuno sesto, sì che
            in tutto furono in numero di LXXXXVIII; e messo ciascuno uomo recato a scruttino segreto
            di fave bianche e nere, ricolte per due frati minori e due predicatori e due romitani,
            forestieri savi e discreti, e parte di loro a vicenda stavano nella camera a ricogliere
            le fave e a noverarle; e chiunque avea LXVIII boci, cioè LXVIII fave nere, era aprovato
            per priore e messo in segreto rigistro scritto, il quale rimase apo i frati predicatori,
            e in una piccola cedola sottile iscritto il nome e sopranome suo, e messo in una borsa a
            sesto a sesto come venia; e quelle borse messe in uno forziere serrato a tre chiavi, e
            mandato nella sagrestia de' frati minori; e l'una chiave teneano i frati conversi di
            Settimo, che stavano a la camera dell'arme de' priori, e l'altra il capitano del popolo,
            e l'altra il ministro de' frati. E quando finiva l'uficio de' priori de' due in due
            mesi, anzi loro uscita il meno per III dì, i vecchi priori col capitano sonando e
            raccogliendo il consiglio facevano venire il detto forziere, e in presenza del consiglio
            s'apriva, e a sesto a sesto s'aprieno le dette borse, mischiando le bollette, e poi
            traendole in aventura; e quegli ch'era tratto era priore, oservando il divieto ne la
            persona di quegli ch'era due anni, che più non potea essere infra 'l tempo; e il
            figliuolo, padre, o fratello di quegli avea divieto uno anno; e la casa ond'era VI mesi.
            E questo ordine si fermò prima per gli opportuni consigli, e poi in pieno parlamento ne
            la piazza de' priori, ove fu congregato molto popolo, ov'ebbe molti dicitori, e lodando
            l'ordine, e confermandola a dì XI di dicembre MCCCXXVIII, sotto gravi pene chi contro
            facesse, e che di due in due anni del mese di gennaio si dovesse rifare da capo per
            simile modo, e chi vi si trovasse in registro che non fosse uscito o tratto vi
            rimanesse; e chi di nuovo fosse approvato per lo detto squittino fosse rimescolato con
            quegli che non fossono tratti; e quegli che tratti fossono si rimettessono a sesto a
            sesto in un'altra borsa infino che fossono gli altri tutti tratti. Per simile modo e
            squittino s'aprovarono i XII uomini consiglieri de' priori; e chi era, durava il loro
            uficio IIII mesi, e qual era dell'uno collegio era dell'altro. I gonfalonieri de le
            compagnie si feciono per simile modo, salvo che poteano essere giovani di XXV anni o da
            indi in suso; e durava il loro uficio quattro mesi, che in prima duravano VI mesi. E per
            simile modo ciascuna de le XII maggiori arti feciono i loro consoli; e rimutossi il
            consiglio del Cento, e Credenza, e LXXXX, e generale, che soleano essere per antico; e
            fecesi uno consiglio di popolo di CCC uomini popolani scelti e approvati sofficienti e
            guelfi; e simile uno consiglio di Comune, ove avea grandi uomini de' casati e popolani
            di CCL uomini approvati, e furono recati a termine di IIII mesi, ove soleano essere per
            VI mesi, per avicendare i cittadini, e dare parte degli ufici. Per questo modo fu
            riformata la città di Firenze de' suoi reggimenti e uficiali, e poco tempo appresso per
            fuggire le pregherie si feciono per borse, overo sacchi, approvati per squittino le
            podestadi forestiere. Avemo così stesamente fatta memoria di questa riformazione, perché
            fu con bello ordine e comune; e seguìne assai tranquillo e pacefico stato al nostro
            Comune uno tempo, perché sia esemplo a coloro che sono a venire; ma com'è l'usanza de'
            Fiorentini di spesso volere fare mutazioni, per la qual cosa gli detti buoni ordini
            assai tosto si coruppono e viziaro per le sette de' malvagi cittadini, che al tutto
            voleano reggere sopra gli altri, mettendo con frode a le riformazioni de' loro seguaci
            non degni a' detti ufici, e lasciare adietro de' buoni e sofficienti, onde seguì poi
            molti danni e pericoli a la nostra città, come innanzi faremo menzione.</p>
        </div2>
        <div2 type="capitolo">
          <head>CX</head>
          <argument>
            <p rend="italic">Come in Firenze fu fatta una imposta sopra il chericato.</p>
          </argument>
          <p>In questi tempi si fece in Firenze per autorità d'una vecchia lettera di papa una
            imposta sopra il chericato di XII<hi rend="sup">M</hi> fiorini d'oro (bene ch'ella fosse
            ordinata innanzi per lo priorato ch'era stato al tempo che 'l Bavero dovea venire verso
            Firenze per la via d'Arezzo, e Castruccio era vivo, e dovea venire da la parte di
            Pistoia), acciò ch'egli atassono per li loro benifici la difensione de la città e del
            contado contra i rubegli e persecutori di santa Chiesa; de la quale imposta il detto
            chericato ingrato e sconoscente non volea pagare, e convenne che pagassono per forza;
            per la qual cosa appellarono al papa, e misono lo 'nterdetto in Firenze a dì XVIII di
            novembre, e poi il levarono infino a la Bifania, e poi il ripuosono infino che 'l
            vescovo di Firenze ch'era ne la Marca tornò, e levollo con loro grande vergogna, però
            che s'ordinava di trarre i cherici de la guardia del Comune; e ciò fu a dì V di febbraio
            anni MCCCXXVIII. Lasceremo alquanto de' fatti di Firenze, e diremo dell'altre novità
            degli strani che furono in questi tempi.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come sobbissò per tremuoti gran parte de la città di Norcia del Ducato
              con più castella ivi intorno.</p>
          </argument>
          <p>Nel detto anno MCCCXXVIII, a l'entrante di dicembre, furono diversi tremuoti ne la
            Marca ne le contrade di Norcia, per modo che quasi la maggior parte de la detta città di
            Norcia sobbissò, e caddono le mura de la terra e le torri, case, e palazzi, e chiese, e
            de la detta rovina, perché fu sùbita e di notte, morirono più di V<hi rend="sup">M</hi>
            persone. E per simile modo rovinò uno castello presso a Norcia, che si chiama le
            Precchie, che non vi rimase persona né animale vivo; e per simile modo il castello di
            Montesanto, e parte di Monte Sammartino, e di Cerreto, e del castello di Visso.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come il Bavero ne la città di Pisa condannò papa Giovanni, e papa
              Giovanni apo Vignone diè sentenzia contro al Bavero.</p>
          </argument>
          <p>Nel detto anno, a dì XIII del mese di dicembre, il Bavero, il quale si dicea essere
            imperadore, si congregò uno grande parlamento, ove furono tutti i suoi baroni e maggiori
            di Pisa, laici e cherici, che teneano quella setta, nel quale parlamento frate Michelino
            di Cesena, il quale era stato ministro generale de' frati minori, sermonò in quello
            contro a papa Giovanni, opponendogli per più falsi articoli e con molte autoritadi
            ch'egli era eretico e non degno papa; e ciò fatto, il detto Bavero a modo d'imperadore
            diè sentenzia contra il detto papa Giovanni di privazione. E in questi medesimi tempi e
            mese di dicembre, per le digiune Quattro Tempora, il detto papa Giovanni apo Vignone in
            concestoro de' suoi cardinali e de' parlati di corte piuvicò e fece gran processi contra
            il detto Bavero, sì come eretico e persecutore di santa Chiesa e de' suoi fedeli, e per
            sentenzia il privò e dispuose d'ogni dignità e stato e signoria, e commise a tutti
            gl'inquisitori della eretica pravità che procedessono contro a·llui e chi gli desse
            aiuto o conforto o favore.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come l'antipapa con suoi cardinali entrò ne la città di Pisa e predicò
              contro a papa Giovanni.</p>
          </argument>
          <p>Nel detto anno, a dì III di gennaio, l'antipapa di su detto, frate Piero di Corvara,
            entrò in Pisa a modo di papa con suoi VII cardinali fatti per lui, al quale per lo
            Bavero detto imperadore e da sua gente e da' Pisani fu ricevuto con gran festa e onore,
            andandogli incontro il chericato e' religiosi di Pisa e' laici col detto Bavero con
            grande processione a piè e a cavallo, con tutto che quegli che 'l vidono dissono che
            parea loro opera isforzata e non degna, e la buona gente e' savi di Pisa molto si
            turbarono, non parendo loro ben fare, sostegnendo tanta abbominazione. E poi a dì VIII
            del detto mese di gennaio il detto antipapa predicò in Pisa e diede perdono, come potea,
            di colpa e di pena, chi rinnegasse papa Giovanni, e tegnendolo per non degno papa,
            confessandosi de' suoi peccati infra gli otto dì, e confermando la sentenzia che 'l
            detto Bavero avea data contro a papa Giovanni per la predica di frate Michelino, come
            dicemmo adietro.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">Di certe cavalcate che la gente che 'l capitano del re Ruberto co la
              gente de' Fiorentini feciono sopra il contado di Pisa.</p>
          </argument>
          <p>Nel detto tempo, a dì X di gennaio, essendo il Bavero in Pisa con tutta sua forza,
            messere Beltramone del Balzo capitano della gente del re Ruberto essendo in Samminiato a
            le frontiere colla sua gente e con quella de' Fiorentini, in numero di M a cavallo e
            gente a piè assai, cavalcarono in sul contado di Pisa per la Valdera infino a ponte di
            Sacco, e levarono grande preda di gente, e di bestiame, e arsono tutto il paese, e
            stettonvi due dì e una notte, né però la gente del Bavero non uscirono di Pisa per
            soccorrere il loro contado, dicendo il Bavero a' Pisani, se volessono che cavalcassono,
            dessono danari a' suoi cavalieri; onde molto fu ripreso e tenuto a vile da la buona
            gente di Toscana. E poi a dì XXI di febbraio il detto messer Beltramone con sua gente e
            con quella de' Fiorentini cavalcarono sopra il contado di Pisa, e simile levarono grande
            preda, ma fu con danno d'alquanti di sua gente a piè, i quali per ghiottornia de la
            preda s'erano dilatati per lo paese, e a la ritratta ve ne rimasono de' morti e de'
            presi più di CL.</p>
        </div2>
        <div2 type="capitolo">
          <head>CXV</head>
          <argument>
            <p rend="italic">D'uno certo tradimento che fu scoperto che si doveva fare in
            Firenze.</p>
          </argument>
          <p>Nel detto anno, in mezzo gennaio, fu menato uno trattato per Ugolino di Tano degli
            Ubaldini con certi uomini di piccolo affare di Firenze di tradire la città di Firenze in
            questo modo: che dovea mettere di sagreto in Firenze CC de' suoi fanti, e quegli stare
            nel borgo d'Ognesanti e di San Paolo, e una notte ordinata fare mettere fuoco in quattro
            case, in diverse parti di Firenze in San Piero Scheraggio e Oltrarno, le quali si
            trovarono allogate a pigione e stipate di scope; e appresi i detti fuochi, quando la
            gente fossono tratti al soccorso del fuoco, i detti fanti, onde dovea essere capo uno
            Giovanni del Sega da Carlone, oso fante e ardito, si doveano raunare in sul prato
            d'Ognesanti con più altri loro seguaci e Ghibellini, gridando: «Viva lo 'mperadore!», e
            imbarrare le vie, e fare tagliare la porta del Prato e quella de le Mulina; e da Pistoia
            per cenno di fuoco ordinato doveano venire la notte M cavalieri di quegli del Bavero con
            M fanti in groppa a guida del detto Ugolino e altri usciti di Firenze, ed entrare in sul
            Prato e correre e combattere la terra. E da Pisa dovea simigliante quella notte muovere
            il maliscalco del Bavero con molta gente e venire a Firenze. Ma, come piacque a Dio, il
            detto trattato si scoperse per certi compagni del detto Giovanni del Sega, e liberò Idio
            la città di Firenze di tanto pericolo, con tutto che per molti cittadini si fece
            quistione, se potesse essere venuto fornito il detto tradimento, non essendo nella città
            possenti uomini ch'avessono risposto al tradimento, che non si trovò di vero; e in
            Firenze avea gente a cavallo assai, e a piè innumerabile quantità a la difensione, e la
            città grande, e in molte parti ripari e fortezze da difendere. Ma s'avessono proceduto,
            non era sanza grande rischio e pericolo, essendo il romore di notte e improviso, onde i
            cittadini sarebbono stati isbigottiti e in sospetto l'uno dell'altro per tema di
            maggiore ordine di tradimento, sì che ci e il pro e il contro. Ma come si fosse, il
            detto Giovanni fue menato in su uno carro per tutta la città attanagliato, e levatogli
            le carni di dosso co le tanaglie calde in fuoco, e poi piantato; e tre altri ch'aveano
            cerco e sentito il trattato, e non revelato, furono impiccati in sul prato d'Ognesanti;
            e Ugolino di Tano e più suoi seguaci condannati come traditori. E quegli che scopersono
            il trattato ebbono MM fiorini d'oro dal Comune, e brivileggiati che potessono sempre
            portare ogni arme da offendere e da difendere per guardia di loro persone. Ma per molti
            cittadini e forestieri si disse che la detta cerca e trattato sì pur fece, ma parendo al
            consiglio del Bavero impossibile a poterlo fornire e recarlo a fine sanza loro gran
            pericolo, sì il lasciarono, e il detto Ugolino degli Ubaldini e' suoi consorti a più
            loro amici e parenti fiorentini se ne scusarono, che non v'avea colpa.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">Come l'antipapa fece suo cardinale messer Giovannino Visconti di
              Milano.</p>
          </argument>
          <p>Nel detto anno, a dì XXVIIII di gennaio, l'antipapa a richiesta del Bavero e di messere
            Azzo Visconti di Milano fece suo cardinale messer Giovannino di messer Maffeo Visconti,
            e mandollo in Lombardia per suo legato; e il detto Bavero confermò sì come imperadore la
            signoria di Milano a messer Azzo Visconti, promettendogli il detto messer Azzo in certe
            paghe CXXV<hi rend="sup">M</hi> di fiorini d'oro per sodisfare i suoi cavalieri, i quali
            erano al Cerruglio; onde ordinò loro capitano messer Marco Visconti, e licenziollo si
            tornasse a Milano. Il quale messer Azzo se n'andò in Lombardia con uno barone del Bavero
            che si chiamava il Pulcaro, con certi de' cavalieri dal Cerruglio, e giunto in Milano il
            detto Pulcaro ebbe da messer Azzo XXV<hi rend="sup">M</hi> di fiorini d'oro, e andossene
            con essi nella Magna sanza risponsione al detto Bavero o a' cavalieri dal Cerruglio. Per
            la qual cosa saputo in Lucca, il Bavero si tenne male contento e ingannato dal Pulcaro e
            da messer Azzo Visconti; e i cavalieri de la compagna dal Cerruglio ritennono messer
            Marco Visconti loro capitano per pegno e come loro pregione per gli loro gaggi promessi
            per messer Azzo. In questi inganni e dissimulazioni vivea in Lucca e in Pisa il detto
            antipapa e quegli che si chiamava imperadore. E in questi dì quegli della città di
            Volterra e di San Gimignano feciono una tacita triegua col Bavero e co' Pisani, acciò
            che non gli cavalcassono, onde i Fiorentini furono molto crucciosi, e mandarvi loro
            ambasciadori forte riprendendogli.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come il capitano del Patrimonio e gli Orbitani furono sconfitti in
              Viterbo credendo avere presa la terra.</p>
          </argument>
          <p>Nel detto anno, a dì II di febbraio, il capitano del Patrimonio, che v'era per lo papa,
            co la forza degli Orbitani, avendo certo trattato con certi cittadini di Viterbo di dare
            loro l'entrata della terra, sì entrarono in Viterbo per una porta con CCC cavalieri e
              VII<hi rend="sup">C</hi> pedoni, e corsono la terra infino a la piazza, e per mala
            capitaneria si cominciaro a spargere per la città rubando, credendo avere vinta la
            terra. Il signore di Viterbo con molti de' cittadini si cominciarono a difendere e
            abarrare le vie; e combattendo, vinsono coloro ch'erano rimasi in su la piazza, onde
            furono sconfitti e cacciati; e rimasonvi tra morti e presi più di C a cavallo e più di
            CC a piè. E in questi medesimi dì que' d'Orbivieto lasciarono la signoria di Chiusi a'
            signori di Montepulciano, però che di loro era il vescovo di Chiusi, e rimisono in
            Chiusi ogni parte e usciti.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Come i Romani per carestia tolsono la signoria di Roma al re
            Ruberto.</p>
          </argument>
          <p>In questi tempi, a dì IIII di febbraio, essendo in Roma sanatore per lo re Ruberto
            messer Guiglielmo d'Eboli suo barone con CCC cavalieri a la guardia de la terra, i
            Romani avendo grande carestia di vittuaglia per lo grande caro che generalmente era per
            tutta Italia, dogliendosi del re Ruberto che non gli forniva del Regno, a romore si levò
            il popolo, gridando: «Muoia il sanatore!»; e corsollo in Campidoglio assalendolo
            aspramente, il quale con tutta sua gente non poté resistere; si s'arendé e uscì de la
            signoria con grande danno e vergogna, e' Romani feciono loro sanatori messer Stefano de
            la Colonna e messer Poncello Orsini, i quali del loro grano e di quello degli altri
            possenti Romani feciono venire in piazza, e racquetarono il popolo.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Come il detto anno, e più il seguente, fue grande caro di vittuaglia in
              Firenze e quasi in tutta Italia.</p>
          </argument>
          <p>Nel detto anno MCCCXXVIII si cominciò e fu infino nel CCCXXX grande caro di grano e di
            vittuaglia in Firenze, che di soldi XVII lo staio ch'era valuto di ricolta, il detto
            anno valse XXVIII, subitamente in pochi dì montò in XXX soldi; e poi entrando il
            seguente anno CCCXXVIIII, ogni dì venne montando sì, che per la Pasqua del Risoresso del
            XXVIIII valse soldi XLII, e innanzi che fosse il novello per lo contado in più parti
            valse fiorino uno d'oro lo staio, e nonn–avea pregio il grano, possendosene avere per
            danari la gente ricca che n'avea bisogno, onde fu grande stento e dolore a la povera
            gente. E non fu solamente in Firenze, ma per tutta Toscana e in gran parte d'Italia; e
            fu sì crudele la carestia che' Perugini, e' Sanesi, e' Lucchesi, e' Pistolesi, e più
            altre terre di Toscana per non potere sostentare cacciarono di loro terre tutti i poveri
            mendicanti. Il Comune di Firenze con savio consiglio e buona provedenza, riguardando a
            la piatà di Dio, ciò non sofferse, ma quasi gran parte de' poveri di Toscana mendicanti
            sostenne, e fornì di grossa quantità di moneta la canova; mandando per grano in Cicilia,
            faccendolo venire per mare a Talamone in Maremma, e poi condurlo in Firenze con grande
            rischio e ispendio; e così di Romagna e del contado d'Arezzo, e non guardando al grave
            costo, sempre ch'era la grave carestia, il tenne a mezzo fiorino d'oro lo staio in
            piazza, tuttora col quarto orzo mescolato. E con questo era sì grande rabbia del popolo
            in Orto San Michele, che convenia vi stesse a guardia degli uficiali le famiglie delle
            signorie armate col ceppo e mannaia per fare giustizia, e fecionsene intagliare membri.
            E perdévi il Comune di Firenze in quegli due anni più di LX<hi rend="sup">M</hi> fiorini
            d'oro per sostentare il popolo; e tutto questo era niente; se non che infine si provide
            per gli uficiali del Comune di non vendere grano in piazza, ma di fare pane per lo
            Comune a tutti i forni, e poi ogni mattina si vendea in tre o quattro canove per sesto
            di peso d'once VI il pane mischiato per danari IIII l'uno. Questo argomento sostenne e
            contentò la furia del popolo e della povera gente, ch'almeno ciascuno potea avere pane
            per vivere, e tale avea danari VIII o XII per sua vita il dì, che non potea raunare i
            danari di comperare lo staio. E tutto ch'io scrittore non fossi degno di tanto uficio,
            per lo nostro Comune mi trovai uficiale con altri a questo amaro tempo, e co la grazia
            di Dio fummo de' trovatori di questo rimedio e argomento, onde s'apaciò il popolo, e
            fuggì la furia, e si contentò la povera gente sanza niuno scandalo o romore di popolo o
            di città. E con questo testimonio di verità che anche in niuna terra si fece per gli
            possenti e pietosi cittadini tante limosine a' poveri, quanto in quella disordinata
            carestia si fece per gli buoni Fiorentini; ond'io sanza fallo stimo e credo che per le
            dette limosine e provedenza fatta per lo povero popolo, Idio abbia guardata e guarderà
            la nostra città di grandi aversitadi. Avemo fatto sì lungo parlare sopra questa materia
            per dare esemplo a' nostri cittadini che verranno d'avere argomento e riparo, quando in
            così pericolosa carestia incorresse la nostra città, acciò che si salvi il popolo al
            piacere e reverenza di Dio, e la città non incorra in pericolo di furore o rubellazione.
            E nota che sempre che la pianeta di Saturno saràe ne la fine del segno del Cancro e
            infino al ventre del Leone, carestia fia in questo nostro paese d'Italia, e massimamente
            nella nostra città di Firenze, però che pare attribuita a parte di quello segno. Questo
            non diciamo sia però necessitade, che Idio può fare del caro vile e del vile caro
            secondo sua volontà, o per grazia de' meriti di sante persone o per pulizione de'
            peccati; ma naturalmente parlando, Saturno secondo il detto de' poeti e astrolagi è lo
            Dio de' lavoratori, ma più vero la sua infruenza porta molto a l'overaggio e semente de
            le terre; e quand'egli si truova ne le case e segni suoi aversi e contrarii, come il
            Cancro e più il Leone, adopera male le sue vertù ne la terra, però ch'egli e di naturale
            isterile, e il segno del Leone isterile; sì che dà caro e sterelità, e non ubertà e
            abbondanza. E questo per isperienza avemo veduto per gli tempi passati, e basti a chi
            s'intende di queste ragioni, che così fu in questi tempi, il qual è di XXX in XXX anni,
            e talora ne le sue quarte, secondo le congiunzioni di buone o ree pianete.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">Come l'antipapa del Bavero fece in Pisa processi contra papa Giovanni e
              lo re Ruberto e Comune di Firenze.</p>
          </argument>
          <p>Nel detto anno MCCCXXVIII, a dì XVIIII di febbraio, l'antipapa del Bavero, il quale era
            nella città di Pisa, in pieno parlamento e sermone, ove fu il detto Bavero e tutta sua
            baronia e parte de la buona gente di Pisa, fece processo e diè sentenzia di scomunica
            contro a papa Giovanni, e contro al re Ruberto, e contro al Comune di Firenze e chi loro
            seguisse, opponendo contro a' detti falsi articoli. Avenne in ciò grande maraviglia, e
            visibile e aperta, che raunandosi il detto parlamento, subitamente venne da cielo la
            maggiore tempesta di gragnuola e d'acqua con terribile vento, che per poco mai venisse
            in Pisa; e perché agli più de' Pisani pareva mal fare andando al detto sermone, e per lo
            forte tempo pochi ve n'andavano, per la qual cosa il Bavero mandò il suo maliscalco a
            cavallo con gente d'arme e con fanti a piede per la città a costrignere che la buona
            gente andasse al detto parlamento e sermone, e con tutta la forza pochi ve n'andarono. E
            in quello cavalcare per la terra il detto maliscalco, essendo la detta fortuna e
            tempesta, prese freddo a la persona, onde per guerire la sera fece uno bagno, ove fece
            mettere acqua stillata, e in quello bagnandosi vi s'apprese fuoco, e subitamente il
            detto maliscalco nel detto bagno arse e morì sanza altro male di persone; la qual cosa
            fu tenuto gran miracolo di Dio e segno contrario al Bavero e a l'antipapa, che' loro
            indegni processi non piacessono a Dio. E poi a dì XXIII di febbraio il detto Bavero
            palesò a' Pisani di partirsi di Toscana, e per sue grandi bisogne gli convenia ire in
            Lombardia, onde i Pisani per la sua appressione furono molto allegri.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Come la parte ghibellina de la Marca presono la città d'Iegi, e
              tagliarono il capo a Tano che n'era signore.</p>
          </argument>
          <p>Nel detto anno, a dì VIII di marzo, i Ghibellini de la Marca, ond'era loro capitano di
            guerra il conte di Chieramonte di Cicilia, con gente del Bavero subitamente entrarono
            ne' borghi della città d'Iegi col favore e trattato di quegli de la cittade, de la quale
            era capo e signore Tano da Iegi, uno grande capitano di parte guelfa e molto ridottato
            in tutta la Marca, il quale tirannescamente lungo tempo l'avea soggiogata, e molto
            temuto e disamato da' suoi cittadini, e presi i borghi e la terra, assediarono i palazzi
            e rocca ov'era il detto Tano e sua famiglia, e quella combatterono; e perché il detto
            Tano era non proveduto né fornito, non potendosi difendere s'arrendé, al quale il detto
            conte di Chieramonte infra il terzo dì gli fece tagliare la testa, sì come a nimico e
            ribello dello 'mperio. E così gli fece confessare, e dicesi che di sua libertà confessò,
            e si rendé colpevole non di quello peccato che gli parea avere fatto mercé in servigio
            di santa Chiesa essere rubello dello 'mperio, ma che in quello tempo, essendo eletto
            capitano di guerra de' Fiorentini, e s'apparecchiava di venire, era disposto a petizione
            di certi grandi e popolani di Firenze, per cagione di sette, di guastare il nostro
            tranquillo stato, e farvi nuova parte, e sì come tiranno cacciare gente de la nostra
            città di Firenze. Se questo s'avesse potuto fare o no, egli di vero il confessò a la
            morte, onde per la grazia di Dio la nostra città fu libera del male volere del tiranno
            per mano de' nostri nimici non provedutamente </p>
        </div2>
        <div2 type="capitolo">
          <head>CXXII</head>
          <argument>
            <p rend="italic">Come gli Aretini ebbono il Borgo a Sansipolcro per assedio.</p>
          </argument>
          <p>Nel detto anno avendo i signori da Pietramala d'Arezzo impetrato dal Bavero titolo de
            la signoria d'Arezzo e de la Città di Castello, le quali teneano, e de la terra del
            Borgo a Sansipolcro, la quale non era sotto loro soggezione, volendola signoreggiare
            quegli del borgo, si misono a la difensione i Guelfi e' Ghibellini per essere liberi;
            onde i detti Tarlati signori da Pietramala co la forza degli Aretini e con loro amistà
            misono assedio con oste a la terra del Borgo a Sansipolcro, la quale era molto forte e
            di mura e de' fossi, e intorno a quella stettono più d'otto mesi ad assedio con più
            battifolli non avendo contasto niuno. Ben mandarono que' del borgo loro ambasciadori a'
            Fiorentini per darsi loro liberamente, se gli liberassono dell'asedio e gli difendessono
            dagli Aretini. Per gli Fiorentini si diliberò di non fare quella impresa per l'essere
            del Bavero, ch'allora era in Pisa, e perché il borgo era di lungi e fuori di nostre
            marce e impossibile a fornirlo. A la fine i borghigiani veggendosi abandonati dagli
            amici guelfi di Toscana, e certi de' migliori de la terra presi dagli Aretini in loro
            cavalcate, s'arrenderono agli Aretini sotto certi patti a l'uscita del mese di marzo,
            rimanendo la dominazione de la terra a' detti signori da Pietramala d'Arezzo.</p>
        </div2>
        <div2 type="capitolo">
          <head>CXXIII</head>
          <argument>
            <p rend="italic">Come ii Bavero andò a Lucca e fece correre la terra, e dispuose della
              signoria i figliuoli di Castruccio.</p>
          </argument>
          <p>Nel detto anno, a dì XVI di marzo, il Bavero si partì di Pisa e andonne a Lucca per
            certa disensione cominciata in Lucca tra quegli della casa de' Pogginghi con séguito di
            loro amici grandi e popolani e quegli degl'Interminelli e' figliuoli di Castruccio e'
            loro seguaci, i quali ciascuna parte avea abarrata la terra, e si combatteano per non
            avere signoria di tiranni cioè de' figliuoli di Castruccio e' loro seguaci, o d'altri
            degl'Interminelli. Ivi al terzo dì che 'l Bavero vi fu venuto, fece correre la terra al
            suo maliscalco con la sua cavalleria, ove fu grande punga e battaglia, e misesi fuoco,
            ond'arsono la maggior parte de le case de' Pogginghi, e intorno a Santo Michele, e in
            Filungo infino a cantone Bretto, nel migliore e più caro de la cittade con grandissimo
            danno de' casamenti e d'avere. A la fine de' Pogginghi e di loro seguaci molti furono
            cacciati fuori de la terra; e ciò fatto, il Bavero riformò la terra e prese mezzo, e
            fece suo vicaro in Lucca Francesco Castracane degl'Interminelli per XXII<hi rend="sup">M</hi> di fiorini d'oro ch'ebbe da·llui tra danari e promesse; e dispuose d'ogni
            signoria i figliuoli di Castruccio, i quali, tutto fossono congiunti del detto messer
            Francesco, s'astiavano e voleano male insieme, perché ciascuno volea essere signore. E
            riformata la terra, il Bavero si tornò in Pisa a dì III d'aprile MCCCXXVIIII.</p>
        </div2>
        <div2 type="capitolo">
          <head>CXXIV</head>
          <argument>
            <p rend="italic">Come i seguaci de' figliuoli di Castruccio con messere Filippo Tedici
              corsono la città di Pistoia, e come ne furo cacciati.</p>
          </argument>
          <p>In quegli giorni entrarono nella città di Pistoia i figliuoli di messer Filippo Tedici
            co la forza de' figliuoli di Castruccio loro cognati, e con Serzari Sagina, che si
            chiamava signore d'Altopascio, e loro seguaci e masnade di loro amici tedeschi a cavallo
            e a piè, e corsono la terra, gridando: «Vivano i duchini!», cioè i figliuoli di
            Castruccio, sanza contasto niuno; e credendosi avere vinta la terra, quegli della casa
            de' Panciatichi, e di Muli, e Gualfreducci, e Vergellesi, antichi Ghibellini e nimici
            de' Tedici, con loro amici e coll'apoggio del vicaro che v'era per lo Bavero, con armata
            mano e con séguito del popolo e di molti loro amici cittadini ricorsono la terra la loro
            volta gridando: «Viva lo 'mperadore!»; e ruppono e sconfissono e cacciarono de la terra
            i Tedici e 'l signore d'Altopascio e' loro seguaci, e assai ne furono morti e presi.</p>
        </div2>
        <div2 type="capitolo">
          <head>CXXV</head>
          <argument>
            <p rend="italic">Come la gente del legato vollono prendere Reggio, e come Forlì e
              Ravenna feciono le comandamenta del legato.</p>
          </argument>
          <p>Nel detto tempo e mese per certo trattato dove' essere data l'entrata de la città di
            Reggio al legato del papa ch'era in Bologna, onde vi cavalcò il suo maliscalco con più
            di VIII<hi rend="sup">C</hi> cavalieri e gente a piede assai, e furono infino ne' borghi
            de la terra; ma vennono sì tardi, che già era scoperto il tradimento; onde furono presi
            e guasti di coloro che·ll'aveano ordinato, e la gente della Chiesa vi ricevettono danno
            e vergogna, e tornarsi a Bologna. E nel detto mese, a dì XXVI di marzo, i Forlivesi e
            que' di Ravenna per certo ordine di pace vennono a' comandamenti del legato a
          Bologna.</p>
        </div2>
        <div2 type="capitolo">
          <head>CXXVI</head>
          <argument>
            <p rend="italic">Come la gente di messer Cane di Verona furono sconfitti nel castello di
              Salò in bresciana.</p>
          </argument>
          <p>Nel detto anno, faccendo messer Cane de la Scala grande guerra a' Bresciani, fece fare
            una grande armata di gazzarre e d'altro navilio, e con molta gente d'arme a dì XXIIII di
            marzo fece assalire il castello di Salò in bresciana, e per gente de la terra ch'erano
            al tradimento fu data loro l'entrata, e corsono e rubarono la terra. A la fine i
            Bresciani avisati di questa cavalcata giunsono a Salò, e combatterono co' nimici e
            sconfissorgli e cacciarono de la terra, e rimasonne più di V<hi rend="sup">C</hi>
          morti.</p>
        </div2>
        <div2 type="capitolo">
          <head>CXXVII</head>
          <argument>
            <p rend="italic">Come il Bavero si partì di Pisa e andonne in Lombardia, e fece oste
              sopra Milano.</p>
          </argument>
          <p>Nell'anno MCCCXXVIIII, a dì XI d'aprile, si partì di Pisa Lodovico di Baviera, il quale
            si facea chiamare imperadore, per andare in Lombardia, per cagione che' Visconti che
            teneano la signoria di Milano non gli rispondeano come volea, per la quistione già mossa
            contra a messer Marco, e perché 'l Bavero mostrava d'abattere lo stato de' figliuoli di
            Castruccio, i quali erano a setta co' detti Visconti. E partendosi il Bavero di Toscana,
            diede speranza a' suoi seguaci di Pisa e di Lucca e dell'altra Toscana di tosto
            ritornare, con tutto che a' Pisani paresse M anni la sua partita per le 'ncomportabili
            gravezze ricevute da·llui, e con poco suo onore o stato de' Pisani o de' Lucchesi; e
            lasciò in Pisa suo vicario messer Tarlatino d'Arezzo con VI<hi rend="sup">C</hi>
            cavalieri tedeschi, e in Lucca Francesco Castracane Interminelli con IIII<hi rend="sup">C</hi> cavalieri. E giunto il detto Bavero in Lombardia, fece richiedere a parlamento
            a Marcheria tutti i tiranni e' grandi lombardi, i quali la maggiore parte vi furono, ciò
            fue messer Cane della Scala, e il signore di Mantova, e quello di Commo e di Chermona,
            salvo che non vi furono i Visconti di Milano. E tenuto parlamento infino a venerdì
            santo, a dì XXI d'aprile, si ordinò co' detti Lombardi di fare oste sopra Milano, per
            cagione che messer Azzo Visconti e' suoi nol voleano ubbidire né dare la signoria libera
            di Milano, e sentiva che teneano trattato d'accordo col papa e colla Chiesa. E ciò
            fatto, si tornò a Chermona per ordinare la detta oste, e poco appresso, del mese di
            maggio, co la lega di Lombardia il detto Bavero andò sopra Milano con MM cavalieri e
            puosesi a Moncia, e ivi e nel contado di Milano stette più tempo guastando il paese; ma
            non v'aquistò terra niuna del contado di Milano, salvo ch'a l'uscita del mese di giugno,
            per via di trattati, con certi patti il Bavero ebbe la città di Pavia, e poi con sua
            gente si tornò a Chermona per le novitadi già cominciate ne la città di Parma e di
            Reggio e di Modana contro al legato e la Chiesa, come innanzi faremo menzione.</p>
        </div2>
        <div2 type="capitolo">
          <head>CXXVIII</head>
          <argument>
            <p rend="italic">Come la compagna de' Tedeschi dal Cerruglio vennono a Lucca e furono
              signori de la terra.</p>
          </argument>
          <p>Nel detto anno, quattro dì apresso partito il Bavero di Pisa, ciò fu a dì XV d'aprile,
            i suoi ribelli tedeschi ch'erano in sul Cerruglio in Valdinievole, come adietro facemmo
            menzione, i quali erano intorno VI<hi rend="sup">C</hi> uomini a cavallo, molto aspra e
            buona gente d'arme, con trattato di certi Fiorentini, ond'era caporale e menatore messer
            Pino de la Tosa e il vescovo di Firenze con certi altri cittadini segreti, infino che 'l
            Bavero era in Pisa, faccendo loro grandi promesse di danari per lo Comune di Firenze, e
            ancora con certo trattato con masnade vecchie de' Tedeschi stati al servigio di
            Castruccio, i quali erano a la guardia del castello de l'Agosta di Lucca, si feciono
            loro capitano messer Marco Visconti di Milano, stato per loro gaggi promessi loro
            pregione. E partirsi di notte tempore di Valdinievole e vennono a Lucca; e com'era
            ordinato, fu data loro l'entrata del castello de l'Agosta; e incontanente mandarono per
            Arrigo figliuolo di Castruccio e per gli suoi frategli, i quali erano per confini del
            Bavero al castello loro di Monteggioli; e loro giunti, e entrati nel castello di Lucca,
            vollono correre la terra. I Lucchesi per tema d'essere rubati e arsi con Francesco
            Interminelli insieme, ch'era signore di Lucca per lo Bavero, s'arenderono, e diedono la
            signoria dell'altra terra a messer Marco e a' suoi seguaci del Cerruglio la domenica
            apresso. E poi in questo stante corsono il paese d'intorno, e chi non facea le
            comandamenta sì rubavano e uccideano come gente salvaggia e bisognosa che viveano di
            ratto. E perché quegli de la terra di Camaiore si contesono, furono arsi e rubati, e
            arsa e guasta la terra, e morti più di IIII<hi rend="sup">C</hi> di loro terrazzani a dì
            VI di maggio: e poi corsono e guastarono intorno a Pescia. E in questa mutazione di
            Lucca il detto messer Marco e' suoi seguaci mandarono a Firenze loro ambasciadori frati
            agostini a richiedere i Fiorentini ch'atenessono loro i patti de la moneta promessa,
            offerendosi di dare la signoria di Lucca e 'l castello libero a' Fiorentini, pagando le
            masnade di loro gaggi sostenuti ch'era lo stimo e loro domanda intorno di LXXX<hi rend="sup">M</hi> fiorini d'oro, e promettendo di perdonare e di lasciare i figliuoli
            di Castruccio in alcuno stato cittadinesco, e non signori. Di ciò si tennono molti e più
            consigli in Firenze; e come la 'nvidia che guasta ogni bene, overo ch'ancora non fosse
            tempo di nostro felice stato, overo che paresse loro ben fare, contastatori ebbe in
            Firenze assai. Principale fu messer Simone de la Tosa contrario per setta, e per
            lignaggio consorto di messer Pino, e più suoi seguaci grandi e popolani, mostrando con
            belle ragioni e colorate la confidanza di messer Marco e de' Tedeschi istati nostri
            contrarii e nimici, e come non era onore del Comune di Firenze a perdonare a' figliuoli
            di Castruccio di tante offese ricevute dal padre; e così il benificio trattato per lo
            Comune di Firenze d'avere la signoria di Lucca, per invidia cittadina rimase, e presesi
            il peggiore con grande interesso e dammaggio del nostro Comune, come innanzi per lo
            tempo faremo menzione.</p>
        </div2>
        <div2 type="capitolo">
          <head>CXXIX</head>
          <argument>
            <p rend="italic">Come fu fatta pace tra' Fiorentini e' Pistolesi.</p>
          </argument>
          <p>Per la detta mutazione di Lucca i Ghibellini caporali che teneano la città di Pistoia,
            ciò erano, come dicemmo adietro, Panciatichi, e Muli, e Gualfreducci, e Vergiolesi, i
            quali erano contradi e nimici di messer Filippo Tedici e de' suoi, e sospetti de'
            figliuoli di Castruccio e loro seguaci per lo parentado di messer Filippo, conoscendo
            che bene non poteano tenere la città di Pistoia sanza grande pericolo, se non si
            facessono amici de' Fiorentini, per la qual cosa feciono cercare trattato di pace col
            Comune di Firenze, del quale trattato fu menatore e fattore messer Francesco di messer
            Pazzino de' Pazzi, però ch'avea parentado co' Panciatichi del lato guelfo, onde degli
            altri Panciatichi si fidarono con gli altri loro seguaci ch'erano signori di Pistoia: lo
            quale trattato ebbe tosto buono compimento, però che facea così bene per gli Fiorentini
            come per gli Pistolesi, e dievisi fine a dì XXIIII di maggio MCCCXXVIIII, in questo
            modo: che' Pistolesi renderono a' Fiorentini Montemurlo, pagando XII<hi rend="sup">C</hi> di fiorini d'oro a le masnade che v'erano dentro, e quetarono in perpetuo a'
            Fiorentini Carmignano e Artimino e Vitolino e più altre terre del monte di sotto, le
            quali aveano prese e teneano i Fiorentini; e promisono di rimettere tutti i Guelfi in
            Pistoia infra certo tempo, salvo i Tedici, e raccomunare gli ufici co' Guelfi, e d'avere
            gli amici per amici e' nimici per nimici del Comune di Firenze. E per pegno diedono a'
            Fiorentini la guardia de la rocca di Tizzano, la quale rimessa de' Guelfi oservarono in
            prima che 'l termine ordinato; e vollono che' Fiorentini avessono la guardia della città
            di Pistoia, e vi tenessono uno capitano popolano di Firenze con gente d'arme; e così fu
            fatto. E' Fiorentini per più fermezza di pace feciono fare per sindaco di Comune, che fu
            messer Iacopo Strozzi, cavalieri due de' Panciatichi, e uno de' Muli, e uno de'
            Gualfreducci, e donarono loro MM fiorini d'oro, e feciono in Pistoia XXXVI cavallate al
            soldo de' Fiorentini. E' detti Ghibellini di Pistoia feciono ordine che s'abbattesse
            ogni insegna d'aguglia e di Bavero e di Castruccio e di parte ghibellina, e feciono per
            sopransegna a·lloro bandiere i nicchi dell'oro sa·Jacopo. Di questa pace si fece gran
            festa in Pistoia d'armeggiare e d'altri giuochi, e ancora in Firenze il dì
            dell'Ascensione apresso si feciono ne la piazza di Santa Croce ricche e belle giostre,
            tenendosi tavola ferma per III dì per VI cavalieri, dando giostra a ogni maniera di
            gente a cavallo, perdere e guadagnare, ov'ebbe di molto belli colpi e d'abattere di
            cavalieri, e al continuo v'era pieno di belle donne a' balconi, e di molto buona
          gente.</p>
        </div2>
        <div2 type="capitolo">
          <head>CXXX</head>
          <argument>
            <p rend="italic">Come il legato di Lombardia fece fare oste sopra Parma, Reggio e
              Modana, e come feciono le sue comandamenta.</p>
          </argument>
          <p>Nel detto anno, a l'uscita di maggio, il legato del papa di Lombardia, ch'era in
            Bologna, fece fare oste sopra la città di Parma e quella di Reggio di più di MM
            cavalieri e popolo assai, perché s'erano rubellati a la Chiesa e non voleano ubbidire il
            legato. Poi per certo trattato in corte col papa di dissimulata pace Parma e Reggio
            feciono le comandamenta a dì XXV di giugno, mettendovi il legato suoi rettori e uficiali
            con poca gente, sì che la signoria e forza de le dette terre si rimase pure a' signori
            di quelle. E ciò fatto, a dì V di luglio vegnente la detta oste de la Chiesa venne sopra
            la città di Modana, per la qual cosa, come avea fatto Parma e Reggio, e in quella forma,
            i Modanesi s'arrenderono al legato.</p>
        </div2>
        <div2 type="capitolo">
          <head>CXXXI</head>
          <argument>
            <p rend="italic">Come il legato di Toscana co' Romani fece oste sopra Viterbo.</p>
          </argument>
          <p>In quello medesimo tempo il legato di Toscana, il quale era a Roma, fece co' Romani e
            con altro suo podere oste sopra la città di Viterbo, perch'era ribella a' Romani e a la
            Chiesa, e signoreggiavasi per tiranno, e quella guastarono intorno, e presono più
            castella de le loro, ma la città non poterono avere.</p>
        </div2>
        <div2 type="capitolo">
          <head>CXXXII</head>
          <argument>
            <p rend="italic">Come i Pisani cacciarono di Pisa il vicaro del Bavero e le sue
            masnade.</p>
          </argument>
          <p>Nel detto anno, del mese di giugno, i Pisani sentendo che 'l Bavero era rimaso in
            Lombardia per non tornare al presente in Toscana, e dispiacendo loro la sua signoria, e
            ancora per le novità e mutazioni de la città di Lucca, sì ordinarono col conte Fazio il
            giovane di cacciare il vicario del Bavero, ch'era messer Tarlatino di quegli da
            Pietramala d'Arezzo, e tutti i suoi uficiali, e feciono venire in Pisa da la città di
            Lucca messer Marco Visconti con certe masnade de' cavalieri de la compagna del Cerruglio
            nimici del Bavero, e uno sabato sera feciono levare la terra a romore e armare il popolo
            e' cavalieri di messer Marco, e tutti trassono a casa il conte Fazio, e tagliarono il
            ponte a la Spina, e misono fuoco nel ponte nuovo, e armarono e barrarono il ponte
            vecchio ch'è sotto le case del conte, acciò che le masnade del Bavero le quali erano in
            Pisa a petizione del suo vicario non potessono passare né correre il quartiere di
            Quinzica dov'era il conte co la forza sua e del popolo. La domenica mattina vegnente, dì
            XVIII di giugno, cresciuta la forza del conte e del popolo, e volendo passare il ponte
            vecchio per assalire e combattere il vicario al palagio, egli veggendosi mal parato a
            tanta forza, si partì con sua famiglia di Pisa, e fu rubato il palagio di tutti suo'
            arnesi; e poi riposato il romore, riformarono la terra di loro podestà, e mandarne le
            masnade del Bavero gran parte.</p>
        </div2>
        <div2 type="capitolo">
          <head>CXXXIII</head>
          <argument>
            <p rend="italic">Come messer Marco Visconti venne in Firenze per certi trattati, e poi
              tornato in Milano fu morto da' fratelli e nipote.</p>
          </argument>
          <p>Rivolto lo stato di Pisa per lo modo scritto nel passato capitolo, i Pisani e 'l conte
            Fazio providono messer Marco Visconti riccamente del servigio ricevuto da·llui. Il detto
            messer Marco non volle tornare a Lucca, però ch'era in gaggio per lo Bavero a' cavalieri
            del Cerruglio per loro soldi, come adietro facemmo menzione; cercò, e mandò lettere al
            Comune di Firenze che volea venire e passare per Firenze per andarsene in Lombardia con
            intendimento di parlare a' priori e con coloro che reggeano la città cose utili per
            potere avere la città di Lucca. Fugli data licenzia del venire sicuramente; il quale
            venne in Firenze a dì XXX di giugno nel detto anno con XXX a cavallo di sua famiglia;
            da' Fiorentini fu veduto graziosamente e fattogli onore assai, ed egli da·ssé, mentre
            dimorò in Firenze, al continuo mettea tavola, convitando cavalieri e buona gente, e fece
            nel palagio de' priori l'obbedienza di santa Chiesa dinanzi a' priori e a l'altre
            signorie e del vescovo di Firenze e di quello di Fiesole e di quello di Spuleto, ch'era
            Fiorentino, e dinanzi a lo 'nquisitore e di certi legati che erano in Firenze per lo
            papa. E promise d'andare a la misericordia del legato di Lombardia e poi al papa, e
            d'essere sempre figliuolo e difenditore di santa Chiesa. In Firenze tenne trattato co'
            cavalieri dal Cerruglio che teneano il castello di Lucca di dare al Comune di Firenze il
            detto castello e tutta la città, dando loro LXXX<hi rend="sup">M</hi> fiorini d'oro; e
            de' maggiori caporali e conastaboli vennono in Firenze per lo detto trattato,
            profferendo di dare per sicurtà molti di loro caporali per istadichi per oservare la
            promessa. In Firenze se ne tennono più consigli, e gli più s'accordarono al trattato, e
            spezialmente la comune gente e quegli de la setta di messer Pino de la Tosa, il quale,
            come dicemmo adietro, avea menato il trattato di fare torre Lucca a messer Marco e a'
            cavalieri dal Cerruglio. L'altra setta, ond'era caporale messer Simone de la Tosa suo
            consorto, per invidia, o forse perché per loro non era mosso il detto trattato e non
            aspettavano l'onore, o forse utole, s'oppuose contro, mostrando più dubitazioni e
            pericoli, come si poteano perdere i danari, e la gente si mettesse per gli Fiorentini a
            la guardia del castello dell'Agosta. E così per mala concordia de' nostri non diritti
            cittadini a la republica rimase il trattato, e messer Marco si partì di Firenze a dì
            XXVIIII di luglio, e furongli donati per lo Comune di Firenze M fiorini d'oro per aiuto
            a le sue spese. Il detto messer Marco se n'andò a Milano, e da' suoi cittadini fu
            ricevuto a grande onore, e avea da' Milanesi grande séguito, maggiore che neuno de' suoi
            fratelli, o che messer Azzo Visconti suo nipote, ch'era signore di Milano. Per la qual
            cosa montò la 'nvidia e la gelosia che messer Marco non togliesse la signoria a messer
            Azzo per gli trattati fatti in Firenze co' Guelfi, e forse messere Marco per tornare in
            grazie del papa ed esser signore di Milano, che 'l potea e n'avea per aventura la
            'ntenzione guardando suo tempo. Avenne che a dì IIII di settembre nel detto anno, fatto
            messer Azzo uno grande convito ove fu messer Marco e messer Luchino e messer Giovannino
            Visconti suoi zii, e altri de' Visconti e più buona gente di Milano, compiuto il
            mangiare, e partendosi messer Marco e l'altra buona gente, fu fatto chiamare per parte
            di messer Azzo che tornasse al palazzo, che volea egli e' frategli parlare co·llui al
            segreto. Il detto messer Marco non prendendosi guardia, e non avendo arme, andò a·lloro,
            e entrato co·lloro in una camera, come i traditori caini aveano ordinato, co·lloro
            masnadieri armati uscirono adosso a messer Marco, e sanza fedirlo il presono e
            strangolarlo, sì ch'afogò, e morto il gittarono da le finestre del palazzo in terra. Di
            questa disonesta morte di messer Marco i Milanesi per comune ne furono molto turbati, ma
            nullo n'osò parlare per paura. Questo messer Marco fu bello cavaliere e grande della
            persona, fiero e ardito, e prode in arme, e bene aventuroso in battaglia più che niuno
            Lombardo a' suoi dì; savio non fu troppo, ma se fosse vivuto, avrebbe fatto di grandi
            novitadi in Milano e in Lombardia.</p>
        </div2>
        <div2 type="capitolo">
          <head>CXXXIV</head>
          <argument>
            <p rend="italic">Come le castella di Valdinievole feciono pace e accordo co'
            Fiorentini.</p>
          </argument>
          <p>Nel detto anno la lega delle castella di Valdinievole, come sono Montecatini, Pescia,
            Buggiano, Uzzano, il Colle, il Cozzile, e Massa, e Montesommano, e Montevettolino,
            veggendo il male stato di Lucca, e come i Pistolesi s'erano pacificati co' Fiorentini, e
            seguivane loro utile e bene, e per consiglio di loro amici ghibellini di Pistoia,
            spezialmente de' cavalieri novelli fatti per lo Comune di Firenze, e per posarsi in
            pacefico stato de le loro lunghe guerre e pericoli passati, cercavano pace co'
            Fiorentini, e compiési a dì XXI di giugno del detto anno, perdonando e dimettendo il
            Comune di Firenze ogni offesa ricevuta da·lloro ne la guerra castruccina, e eglino
            promisono a' Fiorentini d'avere gli amici per amici e' nimici per nimici, e feciono lega
            co' Fiorentini, e vollono un capitano di Firenze.</p>
        </div2>
        <div2 type="capitolo">
          <head>CXXXV</head>
          <argument>
            <p rend="italic">Come i Pisani trattarono di comperare Lucca, e come la gente de'
              Fiorentini cavalcarono in su le porte di Pisa, e come si fece pace tra Fiorentini e'
              Pisani</p>
          </argument>
          <p>Nel detto anno, a l'entrata del mese di luglio, i Pisani sentendo i trattati menati per
            messer Marco Visconti co' Fiorentini e' cavalieri tedeschi del Cerruglio che teneano
            Lucca, per tema ch'a' Fiorentini non crescesse la forza e 'l podere avendo Lucca, e
            tornarla a parte guelfa, e non fossono loro più presso vicini, si s'intraversarono, e
            cercarono co' detti Tedeschi il detto trattato d'avere Lucca per LX<hi rend="sup">M</hi>
            fiorini d'oro. E fatto il patto, diedono caparra XIII<hi rend="sup">M</hi> fiorini
            d'oro, i quali si perderono per la fretta che ebbono: non ne presono stadichi né
            cautela; e ciò avenne per le varie novità e mutazioni ch'avennono poi in Lucca. Per la
            qual cosa sentendolo i Fiorentini, di ciò molto crucciati feciono cavalcare sopra i
            Pisani messer Beltramone del Balzo maliscalco de la gente del re Ruberto, ch'era in
            Sa·Miniato co le masnade de' soldati de' Fiorentini, in quantità di più di M a cavallo e
            gente a piede assai, e corsono infino al borgo di San Marco di Pisa, e infino a
            l'antiporto sanza contasto niuno, ardendo e guastando, menandone grande preda di
            pregioni, di bestie e d'arnesi. E poi si volsono per Valdera rubando e ardendo ciò che
            si trovarono innanzi; e ebbono per forza combattendo il castello di Pratiglione e quello
            di Camporena, che 'l tenevano i Pisani, e feciollo disfare. I Pisani veggendosi così
            apressati da' Fiorentini, e eransi rubellati dal Bavero, e essendo in assai male stato,
            cercarono pace co' Fiorentini. I Fiorentini l'asentirono per potere meglio fornire la
            guerra di Lucca, e compiési la detta pace a Montetopoli per gli nostri e loro sindachi e
            ambasciadori, a dì XII del mese d'agosto del detto anno, con patti e franchigie de la
            pace vecchia, e ch'eglino sarebbono nimici del Bavero e di chiunque fosse nimico de'
            Fiorentini. Il settembre seguente certi Ghibellini di Pisa, dispiacendo la pace fatta
            co' Fiorentini, cercarono con quegli di Lucca di tradire Pisa; ma fu scoperto il
            tradimento, e certi ne furono presi e guasti, e molti ne furono fatti rubelli e
            isbanditi.</p>
        </div2>
        <div2 type="capitolo">
          <head>CXXXVI</head>
          <argument>
            <p rend="italic">Come i Fiorentini ripresono il contado d'Ampinana, che 'l tenea il
              conte Ugo.</p>
          </argument>
          <p>Nel detto anno, a dì XV di luglio, i Fiorentini mandarono di loro masnade in Mugello e
            feciono riprendere i popoli e contado del castello che fue d'Ampinana, il quale s'avea
            ripreso il conte Ugo da Battifolle per lo modo detto adietro al tempo della sconfitta
            d'Altopascio.</p>
        </div2>
        <div2 type="capitolo">
          <head>CXXXVII</head>
          <argument>
            <p rend="italic">Come si rubellò il castello di Montecatini da la lega de'
            Fiorentini.</p>
          </argument>
          <p>Nel detto anno, a dì XVII di luglio, gli amici ghibellini de' figliuoli di Castruccio i
            quali erano in Montecatini, coll'aiuto delle masnade de' Lucchesi ch'erano in
            Altopascio, rubellarono la terra da l'accordo de la lega, e cacciarne fuori i Guelfi, e
            fornissi per gli Lucchesi. Per la qual cosa le masnade de' Fiorentini cavalcarono in
            Valdinievole, e presono e arsono il borgo di Montecatini, e rimasevi per capitano messer
            Alnerigo Donati per gli Fiorentini, con gente d'arme a cavallo e a piede assai a la
            guardia di Buggiano e dell'altre terre della lega di Valdinievole, e per fare guerra a
            Montecatini. E in questa stanza da XII caporali e grandi Ghibellini del castello di
            Montevettolino andarono segretamente in Montecatini per ordinare di rubellare
            Montevettolino. E ispiandolo messer Amerigo, a l'uscita che feciono del castello gli
            fece prendere, e per la loro presura ebbe il castello di Montevettolino in signoria per
            lo Comune di Firenze, che innanzi non vi lasciavano entrare dentro le loro masnade. E
            infino allora si cominciò l'assedio di Montecatini per gli Fiorentini, non perciò
            stretto, come seguirono poi, come innanzi si farà menzione; ma erano le loro guernigioni
            di gente a cavallo e a piede ne le castella d'intorno, e non vi potea entrare vittuaglia
            se non di furto, o con grossa scorta.</p>
        </div2>
        <div2 type="capitolo">
          <head>CXXXVIII</head>
          <argument>
            <p rend="italic">Come messer Cane della Scala ebbe la città di Trevigi, e incontanente
              di malatia vi morì.</p>
          </argument>
          <p>Nel detto anno, a dì IIII di luglio, messer Cane della Scala di Verona andò ad oste
            sopra la città di Trevigi con tutto suo podere, e furono più di MM cavalieri e popolo
            grandissimo, la quale città di Trevigi era in comunità, ma il maggiore n'era l'avogaro
            di Trevigi: al quale assedio stette XV dì, e poi l'ebbe liberamente a patti, salvi tutti
            avere e persone, ciascuno in suo grado. E a dì XVIII del detto mese v'entrò messer Cane
            colla sua gente con grande festa e trionfo, e fu adempiuta la profezia di maestro
            Michele Scotto, che disse che 'l Cane di Verona sarebbe signore di Padova e di tutta la
            Marca di Trivigi. Ma come piacque a Dio, e le più volte pare ch'avegna per lo piacere di
            Dio e per mostrare la sua potenzia, e perché niuno si fidi in niuna felicitade umana,
            che dopo la grande allegrezza di messer Cane, adempiuti gli suoi intendimenti, venne il
            grande dolore, che giunto lui in Trevigi, e mangiato in tanta festa, incontanente cadde
            malato, e il dì de la Maddalena, dì XXII di luglio, morì in Trevigi, e fune portato
            morto a soppellire a Verona, e di lui non rimase né figlio né figlia legittimo, altro
            che due bastardi, i quali poi da' loro zii frategli di messer Cane perché non regnassono
            furono scacciati, e alcuno di loro fatto morire. E nota che questi fu il maggiore
            tiranno e 'l più possente e ricco che fosse in Lombardia da Azzolino di Romano infino
            allora, e chi dice di più; e nella sua maggiore gloria venne meno de la vita e di sue
            rede, e rimasono signori appresso lui messer Alberto e messer Mastino suoi nipoti.</p>
        </div2>
        <div2 type="capitolo">
          <head>CXXXIX</head>
          <argument>
            <p rend="italic">Come il legato di Lombardia ebbe la città di Faenza a patti.</p>
          </argument>
          <p>Nel detto anno, a dì VI di luglio, il legato di Lombardia da Bologna mandò grande oste
            sopra la città di Faenza, la quale aveva rubellata e tenea Alberghettino di Francesco
            Manfredi, e stettevi all'assedio XXV dì. A la fine per consiglio del padre e di messer
            Ricciardo suo fratello, ch'erano di fuori col legato, s'arrendé a patti con grandi
            impromesse al detto Alberghettino l'ultimo dì di luglio, e Alberghettino ne venne a
            Bologna al legato, e fecelo di sua famiglia, e dandogli robe e gaggi con sua compagnia,
            mostrandogli grande amore. A dì XXV del detto mese di luglio essendo l'oste de la Chiesa
            sopra Mattelica ne la Marca, da' Ghibellini e ribelli de la Chiesa furono sconfitti.</p>
        </div2>
        <div2 type="capitolo">
          <head>CXL</head>
          <argument>
            <p rend="italic">Come la città di Parma, e di Modana, e di Reggio si rubellarono al
              legato.</p>
          </argument>
          <p>Nel detto anno, a dì XV d'agosto, avendo il legato di Lombardia fatti venire in Bologna
            i figliuoli di messer Ghiberto da Coreggio e Orlando de' Rossi sotto sua confidanza (il
            quale Orlando era stato signore di Parma), per tema non gli facesse rubellare la terra,
            sotto protesto ch'egli non volea far pace co' detti figliuoli di messer Ghiberto, il
            ritenne in Bologna, e fecelo mettere in pregione. Per la qual cosa i fratelli e'
            consorti del detto Orlando col popolo della città, che l'amava molto, rubellarono al
            legato e a la Chiesa la città di Parma, e presono tutti gli uficiali del legato e quanta
            di sua gente v'avea. E per simile modo si rubellò la città di Reggio e quella di Modana,
            temendo di loro, e ispiaccendo lo 'nganno e tradimento fatto al detto Orlando sotto la
            detta confidanza.</p>
        </div2>
        <div2 type="capitolo">
          <head>CXLI</head>
          <argument>
            <p rend="italic">Ancora come i Tedeschi ch'erano in Lucca vollono venderla per danari a'
              Fiorentini, e no·lla seppono prendere.</p>
          </argument>
          <p>Ne' detti tempi, essendo la città di Lucca in grande variazione e in male stato e sanza
            nullo ordine di signoria o reggimento, se non al corso de' conastaboli de' Tedeschi dal
            Cerruglio che se n'erano signori e guidavallasi come preda guadagnata, i quali Tedeschi
            tennono con più genti e Comuni e signori d'intorno trattati per avere danari e dare la
            signoria di Lucca, vedendo che per loro no·lla poteano bene tenere, e ancora ne
            richiesono da capo il Comune di Firenze, il quale, come detto è adietro nel capitolo del
            trattato che ne fece messer Marco Visconti di Milano, per le 'nvidie de' cittadini non
            s'ebbe ancora per gli rettori del Comune di Firenze di ciò concordia. Ma certi valenti e
            ricchi cittadini di Firenze la vollono comperare per lo Comune LXXX<hi rend="sup">M</hi>
            fiorini d'oro per loro vantaggio, e credendone fare al Comune di Firenze grande onore e
            grande loro guadagno, e fornire le spese, rimanendo in loro mano le gabelle e l'entrate
            di Lucca con certo ordine e patti. E a·cciò teneano co·lloro i mercatanti usciti di
            Lucca, e metteanvi X<hi rend="sup">M</hi> fiorini d'oro, e voleano che 'l Comune di
            Firenze vi mettesse innanzi solamente XIIII<hi rend="sup">M</hi> fiorini d'oro, e
            prendesse la guardia del castello de l'Agosta con XX i maggiori e migliori conastaboli
            per istadichi per oservare i patti; e gli primi danari si ritraessono fossono quegli del
            Comune di Firenze, e tutti gli altri insino LVI<hi rend="sup">M</hi> di fiorini d'oro
            metteano di loro volontà singulari cittadini di Firenze. E di ciò potemo rendere piena
            fede noi autore, però che fummo di quegli. Ma la guercia e disleale sempre invidia de'
            cittadini di Firenze, e massimamente di coloro ch'erano al governamento de la città, nol
            vollono aconsentire, dando scusa di falsa ipocresia, dicendo come oppuosono l'altra
            volta sotto colore d'onesta, che fama correa per l'universo mondo che i Fiorentini per
            covidigia di guadagno di moneta hanno comperata la città di Lucca. Ma al nostro parere,
            e di più savi che poi l'hanno disaminata quistionando, che compensando le sconfitte e'
            danni ricevuti e ispendii fatti per lo Comune di Firenze per cagione de' Lucchesi per la
            guerra castruccina, niuna più alta vendetta si potea fare per gli Fiorentini, né
            maggiore laude e gloriosa fama potea andare per lo mondo che potersi dire: i mercatanti
            e' singulari cittadini di Firenze colla loro pecunia hanno comperata Lucca, e gli suoi
            cittadini e contadini, stati loro nimici, come servi. Ma a cui Idio vuole male gli
            toglie il senno, e non gli lascia prendere i buoni partiti; o forse, o sanza forse,
            ancora non erano purgati i peccati, né domata la superbia né l'usure, e' maliabrati
            guadagni de' Fiorentini, per fare loro spendere e consumare in guerra seguendo la
            discordia co' Lucchesi, che per ogniuno danaio che Lucca si comperava, C o più, ma dire
            potremmo infiniti, spesi poi per gli Fiorentini ne la detta guerra, come innanzi
            leggendo faremo per gli tempi menzione; che si potea co la sopradetta prestanza di
            moneta, e non ispesa né perduta, fare così onorata e alta vendetta de' Lucchesi,
            avendogli comperati come servi, e sopra servi i loro beni, e alle loro spese, e sotto il
            nostro giogo rendere loro pace e perdonare, e fargli liberi e compagni, come per
            l'antico soleano essere co' Fiorentini.</p>
        </div2>
        <div2 type="capitolo">
          <head>CXLII</head>
          <argument>
            <p rend="italic">Come messer Gherardino Spinoli di Genova ebbe poi per danari la
              signoria della città di Lucca.</p>
          </argument>
          <p>Essendo rotto il detto trattato da' Tedeschi di Lucca a' Fiorentini, però che' rettori
            del Comune di Firenze non lasciarono ciò compiere, come nel passato capitolo è fatta
            menzione, ma minacciaro chiunque se ne travagliasse, e alcuno ch'avea menato il trattato
            fatto mettere in carcere; messer Gherardino degli Spinoli di Genova s'accordò co' detti
            Tedeschi, e dando loro XXX<hi rend="sup">M</hi> fiorini d'oro, e ritenendone alquanti di
            loro, chi volle co·llui rimanere a' suoi gaggi; li diedono la città di Lucca e feciolne
            signore, il quale vigorosamente la prese: a dì II di settembre del detto anno venne in
            Lucca, e ebbe la signoria de la città libera e sanza nullo contasto; e poi ordinò le sue
            masnade, e richiese i Fiorentini di pace o di triegua, i quali nulla ne vollono
            intendere, anzi feciono rubellare il castello di Collodi presso di Lucca a l'entrante
            d'ottobre, il quale messer Gherardino co la cavalleria sua e popolo di Lucca vennono a
            l'assedio del detto Collodi, il quale, non soccorso a tempo da' Fiorentini, com'era
            promesso, s'arendero a messer Gherardino e al Comune di Lucca, a dì XX del detto mese
            d'ottobre, con poco onore de' Fiorentini. Onde in Firenze ebbe molti ripitii e biasimi
            dati a coloro che non aveano lasciato prendere l'accordo co' Tedeschi, né saputo fare la
            guerra e impresa cominciata; e 'l detto messer Gherardino, avuto il castello di Collodi,
            con ogni sollecitudine procacciò di raunare moneta, e d'avere gente d'arme per levare i
            Fiorentini dall'assedio, il quale già aveano cominciato e posto al castello di
            Montecatini in Valdinievole.</p>
        </div2>
        <div2 type="capitolo">
          <head>CXLIII</head>
          <argument>
            <p rend="italic">Come i Melanesi e' Pisani si riconciliarono col papa e co la Chiesa, e
              furono ricomunicati per l'offese fatte per lo Bavero e antipapa.</p>
          </argument>
          <p>Del mese di settembre del detto anno apo la città di Vignone, ov'era la corte di Roma,
            i Milanesi e messer Azzo Visconti che n'era signore furono riconciliati e ricomunicati
            da papa Giovanni, e con patti ordinati co·lloro ambasciadori si rimisono de l'offese
            fatte a la Chiesa nel detto papa; e messer Giovanni figliuolo che fu di messer Maffeo
            Visconti, il quale il Bavero avea fatto fare cardinale al suo antipapa, come adietro fu
            fatta menzione, sì rinunziò al detto cardinalato; e 'l papa il fece vescovo di Noara, e
            levò lo 'nterdetto di Milano e del contado. E per simile modo il detto papa riconciliò e
            assolvette i Pisani, però ch'eglino aveano tanto adoperato col conte Fazio da Doneratico
            loro grande cittadino, il quale avea in guardia, come gli avea lasciato segretamente il
            Bavero quando si partì di Pisa, il suo antipapa in uno suo castello in Maremma, il quale
            antipapa da' detti fu ingannato e tradito, e poi mandato preso a Vignone a papa
            Giovanni, come innanzi faremo menzione. E fatta per gli ambasciadori de' Pisani ch'erano
            a corte la detta convegna con grandi vantaggi del detto conte Fazio, che 'l papa gli
            donò il castello di Montemassi, ch'era dell'arcivescovado, e altri ricchi doni e
            benifici ecclesiastichi, e così ad altri grandi cittadini di Pisa che seguirono la
            'mpresa, e fattine assai cavalieri papali con ricchi doni. E tornati i detti
            ambasciadori in Pisa, il gennaio appresso si publicò in Pisa il trattato e l'accordo, e
            in pieno parlamento, e in mano d'uno legato cherico oltramontano mandato per lo papa,
            tutti i Pisani giurarono nella chiesa maggiore d'essere sempre ubbidenti e fedeli di
            santa Chiesa e nimici del Bavero e d'ogn'altro signore che venisse in Italia sanza la
            volontà della Chiesa.</p>
        </div2>
        <div2 type="capitolo">
          <head>CXLIV</head>
          <argument>
            <p rend="italic">Come il legato di Toscana ebbe Viterbo, e mise in pace tutto il
              Patrimonio, e simile la Marca.</p>
          </argument>
          <p>Nel detto anno e mese di settembre Salvestro de' Gatti, il quale tenea per tirannia la
            signoria de la città di Viterbo, e contra la Chiesa, fu a tradimento morto in Viterbo da
            uno figliuolo del prefetto, e corse la terra e ridussela a l'obedienza della Chiesa. E
            poi a l'entrante di novembre vegnente messer Gianni Guatani degli Orsini cardinale e
            legato in Toscana venne a Viterbo, e fece riformare la città e tutte le terre del
            Patrimonio in pace e in buono stato sotto la signoria de la Chiesa. E in questo tempo
            medesimo tutte le terre de la Marca si pacificarono e tornaro a l'ubbidenza di santa
            Chiesa, rimanendo le parti de le terre ciascuna in suo stato.</p>
        </div2>
        <div2 type="capitolo">
          <head>CXLV</head>
          <argument>
            <p rend="italic">Come il Bavero raunò sua gente in Parma credendosi avere la città di
              Bologna, e poi come si partì d'Italia e andonne in Alamagna.</p>
          </argument>
          <p>Nel detto anno, a l'entrante del mese d'ottobre, il Bavero che si tenea imperadore, il
            quale era a la città di Pavia, venne a Chermona, e poi a dì XVII di novembre venne a
            Parma, e là si trovò con cavalieri che gli mandò il vicario suo da Lucca, con più di MM
            cavalieri oltramontani, con intendimento d'avere la città di Bologna, e di torla al
            legato del papa messer Beltrando dal Poggetto che v'era dentro per la Chiesa. E ciò si
            cercava per certo trattato fatto per certi Bolognesi e altri; il quale trattato fu
            scoperto, e fatta giustizia di certi traditori, come innanzi nel seguente capitolo si
            farà menzione. E vedendo il detto Bavero che 'l suo proponimento non gli era venuto
            fatto, a dì VIIII di dicembre seguente si partì di Parma con ambasciadori de' maggiori
            caporali di Parma e di Reggio e di Modana, e andonne a Trento per parlamentare con certi
            baroni de la Magna e co' tiranni e signori di Lombardia, per ordinare al primo tempo
            d'avere nuova gente e forte braccio per venire sopra la città di Bologna, e per torre il
            contado di Romagna a la Chiesa. E stando al detto parlamento, ebbe novelle de la Magna
            com'era morto il dogio d'Osterichi, eletto che fu a re de la Magna e istato suo
            aversario, incontanente lasciò tutto il suo esordio d'Italia e andonne in Alamagna, e
            poi non passò di qua da' monti.</p>
        </div2>
        <div2 type="capitolo">
          <head>CXLVI</head>
          <argument>
            <p rend="italic">Come la città di Bologna volle essere tradita e tolta al legato
              cardinale per lo Bavero.</p>
          </argument>
          <p>Nel detto anno, del mese d'ottobre, cospirazione fu fatta nella città di Bologna per
            torla e rubellarla al detto legato cardinale, che dentro v'era per la Chiesa; e a·cciò
            era capo Ettor de' conti da Panigo con ordine de' Rossi da Parma, perché 'l detto legato
            tenea in pregione Orlando Rosso per lo modo che dicemmo adietro. E a questo trattato
            teneano l'arciprete di Bologna de la casa de' Galluzzi, e messer Guido Sabatini, e più
            altri grandi e popolari di Bologna, dispiacendo loro la signoria del legato. E co·lloro
            tenea mano Alberghettino de' Manfredi, il qual'era per lo legato levato di sua signoria
            di Faenza, e tenealo in Bologna intorno di sé a' suoi gaggi. E era l'ordine che 'l
            Bavero detto imperadore, il quale era venuto da Pavia a Parma colle sue forze, come nel
            capitolo dinanzi dicemmo, dovea venire a Modana e fare cavalcare parte di sua gente in
            Romagna; per la qual cavalcata con ordine del detto Alberghettino doveano fare rubellare
            Faenza e mettervi la detta cavalleria; e come le masnade della Chiesa per la detta
            venuta del Bavero e cavalcata di sua gente fossono uscite di Bologna per andare a le
            frontiere, come per lo legato era ordinato, si dovea levare la città di Bologna a romore
            per quegli caporali che guidavano il trattato, e loro seguaci; e il detto Ettor da
            Panigo con Guidinello da Montecuccheri con grande quantità di fanti e masnadieri a piè
            doveano al giorno nomato venire dalle montagne in Bologna con quegli cittadini ch'aveano
            fatta la congiura, e con loro séguito, ch'erano molti, cacciarne i·legato e sua gente, e
            mettervi dentro il Bavero co le sue genti. La quale congiurazione fu scoperta
            segretamente al legato per alcuno seguace de' congiurati, credendosene valere di meglio;
            per la qual cosa il legato fece pigliare il detto Alberghettino, e l'arciprete de'
            Galluzzi, e 'l detto messer Guido, e Nanni de' Dotti cognato d'Ettor da Panago, e più
            altri grandi cittadini e popolani di Bologna. Ma il detto Ettor non poté avere, perché
            già era a la montagna a raunare suo isforzo. E disaminata la detta congiura, e
            confessata per gli detti traditori, il legato trovò che la congiura era sì grossa, e
            tanti e tali cittadini di Bologna vi teneano mano, ch'egli non s'ardia a farne fare
            giustizia, con tutta la forza delle sue masnade, dubitando forte che la città di Bologna
            non si levasse a furore contra lui; e bisognavagli bene, avendo così di presso il Bavero
            e le sue forze. Per la qual cosa il legato mandò per aiuto di gente al Comune di Firenze
            perché fossono a la sua guardia; i quali Fiorentini gli mandarono di presente CCC
            cavalieri de le migliori masnade ch'avessono, e IIII<hi rend="sup">C</hi> balestrieri
            tutti soprasegnati di soprasberghe, il campo bianco e 'l giglio vermiglio, molto bella e
            buona gente, de' quali avea la 'nsegna del Comune di Firenze messer Giovanni di messere
            Rosso de la Tosa. E come la detta gente fu venuta in Bologna, il legato fu rassicurato e
            forte, e al terzo dì fece al suo maliscalco, armata tutta sua gente e quella de'
            Fiorentini, in su la piazza di Bologna mozzare il capo a' sopradetti presi caporali de
            la congiura, salvo che l'arciprete, perch'era sacro, fece morire d'inopia inn–orribile
            carcere. E di queste cose io posso rendere testimonio, ch'io era allora in Bologna per
            ambasciadore del nostro Comune al legato. E se non fosse il soccorso che 'l nostro
            Comune vi mandò così sùbito, la città di Bologna era perduta per la Chiesa, e prendea
            stato d'imperio e ghibellino; e il legato e sua gente in pericolo di morte, o d'esserne
            cacciati, sì era la terra in grande gelosia, e pregna di male talento contra il legato e
            sua gente: e per cagione di ciò ritenne il legato più mesi la detta gente de' Fiorentini
            al suo servigio e guardia a' gaggi de' Fiorentini; ma male fu gradito per lo legato sì
            fatto e tale servigio de' Fiorentini, come innanzi si potrà vedere, ove tratteremo de'
            suoi processi.</p>
        </div2>
        <div2 type="capitolo">
          <head>CXLVII</head>
          <argument>
            <p rend="italic">Come i Pistolesi diedono il loro castello di Serravalle in guardia al
              Comune di Firenze.</p>
          </argument>
          <p>Nel detto anno, a dì XI di novembre, il Comune di Pistoia diedono in guardia il loro
            caro e forte castello di Serravalle al Comune di Firenze per tre anni liberamente; e ciò
            fu procaccio de' Panciatichi, e de' Muli, e de' Gualfreducci, e Vergiolesi, con anche
            case ghibelline, i quali amavano pace co' Fiorentini e buono stato de la loro città, e
            furono quegli che prima ordinarono la pace co' Fiorentini, e diedono loro la terra di
            Pistoia a guardia, come adietro facemmo menzione. La quale dazione di Serravalle fu
            molto cara e gradita per gli Fiorentini, e d'allora innanzi parve loro stare sicuri de
            la città di Pistoia, però ch'era e è gran fortezza, e quasi la chiave e porta del nostro
            piano e di quello di Pistoia; e ancora si può dire la rocca di Pistoia è l'entrata in
            Valdinievole, e di quello potere difendere le nostre castella e frontiere, e
            guerreggiare il contado di Lucca. E poi più tempo appresso stette sotto la guardia e
            signoria de' Fiorentini con grande pace e buono stato de la città di Pistoia, e d'allora
            innanzi i Fiorentini cominciarono a strignere più l'assedio di Montecatini.</p>
        </div2>
        <div2 type="capitolo">
          <head>CXLVIII</head>
          <argument>
            <p rend="italic">Come i figliuoli di Castruccio vollono torre la città di Lucca a messer
              Gherardino Spinoli.</p>
          </argument>
          <p>Nel detto tempo per le feste di Natale, a dì XXVII di dicembre, i figliuoli di
            Castruccio co·lloro amici e colle masnade vecchie de' Tedeschi ch'erano stati al soldo e
            amici di Castruccio credettono torre la signoria di Lucca a messer Gherardino; e con
            armata mano, a cavallo e a piè corsono la città di Lucca gridando: «Vivano i duchini!»,
            da la mattina infino all'ora di terza sanza contasto alcuno. Onde messer Gherardino
            temette forte, e se non fosse ch'egli era nel castello de l'Agosta, egli perdeva la
            terra; ma rasicurato per lo conforto de' buoni uomini di Lucca ch'amavano la sua
            signoria, s'afforzò e fece armare sua gente, e apresso mangiare uscì de l'Agosta, e
            corse la città di Lucca infino a sera gridando: «Muoiano i traditori e viva messer
            Gherardino!». Per la qual cosa i figliuoli di Castruccio e' caporali di loro seguaci
            uscirono di Lucca e andarsene a·lloro castella, e messer Gherardino rimase signore, e
            molti Lucchesi de la setta castruccina mandò a' confini, e cassò e cacciò via le masnade
            vecchie, e rinovossi di soldati tedeschi di Lombardia; e molti de' suoi amici e consorti
            e parenti fece venire da Saona in Lucca per sicurtà di lui. E per le dette novità di
            Lucca i Fiorentini crebbono gente all'assedio di Montecatini, e credettollo avere con
            poca fatica e per loro gagliardia, la qual cosa venne allora manco il loro aviso; che a
            dì XVII di febbraio alquanti dell'oste de' Fiorentini ch'erano allo assedio di
            Montecatini, di notte tempore con iscale e difici di legname assalirono il castello e
            scalarono le mura, e parte di loro entrarono dentro valentemente; ma quegli de la terra
            erano sì forti e sì avisati, e di guerresche masnade, che ruppono gli asalitori, e
            quanti dentro n'erano entrati rimasono presi e morti.</p>
        </div2>
        <div2 type="capitolo">
          <head>CXLIX</head>
          <argument>
            <p rend="italic">Come i Turchi e' Tartari sconfissono i Greci di Gostantinopoli.</p>
          </argument>
          <p>Negli anni di Cristo MCCCXXX, essendo la forza e oste dello 'mperadore di
            Gostantinopoli passato la bocca d'Avida in su la Turchia per guerreggiare i Turchi, i
            quali Turchi mandarono per aiuto a' Tartari de la Turchia; e venuti con grande esercito
            assalirono l'oste de' Cristiani e Greci, e misongli inn–isconfitta, e pochi ne
            scamparono che non fossono presi o morti; e perderono tutta la terra di là dal braccio
            San Giorgio, che poi non v'ebbono i Greci nullo podere o signoria. E eziandio i detti
            Turchi con loro legni armati corsono per mare, e presono e rubarono più isole
            d'Arcipelago; per la qual cosa molto abassò lo stato e podere dello 'mperadore di
            Gostantinopoli. E poi continuamente ogn'anno feciono loro armate, quando di V<hi rend="sup">C</hi> e VIII<hi rend="sup">C</hi> legni tra grossi e sottili, e correano
            tutte l'isole d'Arcipelago rubandole e consumandole, e menandone gli uomini e le femmine
            per ischiavi, e molti ancora ne feciono loro tributari.</p>
        </div2>
        <div2 type="capitolo">
          <head>CL</head>
          <argument>
            <p rend="italic">Come il re d'Inghilterra fece tagliare la testa al conte di Cantibiera
              suo zio e il Mortimiere.</p>
          </argument>
          <p>Nel detto anno MCCCXXX, del mese di marzo, il giovane Adoardo re d'Inghilterra fece
            prendere il conte di Cantibiera suo zio, fratello carnale del padre, e oppuosegli
            cagione ch'egli ordinava congiura contra lui per rubellargli l'isola d'Inghilterra e per
            torgli la signoria, per la qual cosa gli fece mozzare la testa; onde fu molto ripreso, e
            detto gli fece torto, e che non era colpevole. Ben si trovò che 'l detto conte per
            consiglio d'indovini entrò in fantasia, e feciollo intendente che Adoardo suo fratello,
            e ch'era stato re d'Inghilterra e fatto morire, come adietro de' fatti d'Inghilterra
            facemmo menzione, dovea essere vivo e sano; per la qual cosa il detto conte suo fratello
            facea cercare di ritrovarlo, e mettevasene inchesta, ond'avea molto sommosso il paese. E
            poi del mese d'ottobre vegnente fece cogliere cagione al Mortimiere, il quale era stato
            governatore del reame e della reina sua madre, quand'ebbe la guerra col marito e co'
            dispensieri, opponendogli tradigione, e fecelo impiccare; si disse sanza colpa. E tali
            sono i guidardoni a chi s'impaccia tra' signori, o·ssi rivolge negli innormi peccati;
            che si dicea che 'l detto Mortimiere si giacea co la reina madre del detto re; e
            d'allora innanzi il re abassò molto la signoria e lo stato de la reina sua madre.</p>
        </div2>
        <div2 type="capitolo">
          <head>CLI</head>
          <argument>
            <p rend="italic">Come i Fiorentini per loro ordini tolsono tutti gli ornamenti a le loro
              donne.</p>
          </argument>
          <p>Nel detto anno, per calen d'aprile, essendo le donne di Firenze molto trascorse in
            soperchi ornamenti di corone e ghirlande d'oro e d'argento, e di perle e pietre
            preziose, e reti e intrecciatoi di perle, e altri divisati ornamenti di testa di grande
            costo, e simile di vestiti intagliati di diversi panni e di drappi rilevati di seta di
            più maniere, con fregi e di perle e di bottoni d'argento dorato ispessi a quattro e sei
            fila accoppiati insieme, e fibbiagli di perle e di pietre preziose al petto con diversi
            segni e lettere; e per simile modo si facevano disordinati conviti per le nozze de le
            spose, ed altri con più soperchie e disordinate vivande; fu sopra·cciò proveduto, e
            fatti per certi uficiali certi ordini molto forti, che niuna donna non potesse portare
            nulla corona né ghirlanda né d'oro né d'ariento né di perle né di pietre né di vetro né
            di seta né di niuna similitudine di corona né di ghirlanda, eziandio di carta dipinta,
            né rete né trecciere di nulla spezie se non semplici, né nullo vestimento intagliato né
            dipinto con niuna figura, se non fosse tessuto, né nullo addogato né traverso, se non
            semplice partita di due colori; né nulla fregiatura né d'oro, né d'ariento, né di seta,
            né niuna pietra preziosa, né eziandio ismalto, né vetro; né potere portare più di due
            anella in dito, né nullo scaggiale né cintura di più di XII spranghe d'argento; e che
            d'allora innanzi nulla si potesse vestire di sciamito, e quelle che·ll'aveano il
            dovessono marcare, acciò ch'altra nol potesse fare; e tutti' vestiri di drappi di seta
            rilevati furono tolti e difesi; e che nulla donna potesse portare panni lunghi dietro
            più di due braccia, né iscollato di più di braccia uno e quarto il capezzale; e per
            simile modo furono difese le gonnelle e robe divisate a' fanciulli e fanciulle, e tutti'
            fregi, e eziandio ermellini, se non a' cavalieri e a loro donne; e agli uomini tolto
            ogni ornamento e cintura d'argento, e' giubbetti di zendado o di drappo o di
            ciambellotto. E fu fatto ordine che nullo convito si potesse fare di più di tre vivande,
            e a nozze avere più di XX taglieri, e la sposa menare VI donne seco e non più; e
            a·ccorredi di cavalieri novegli più di C taglieri di tre vivande; e che a corte de'
            cavalieri novelli non si potessono vestire per donare robe a' buffoni, che in prima
            assai se ne donavano. Sopra i detti capitoli feciono uficiale forestiere a cercare e
            donne e uomini e fanciulli de le dette cose divietate con grandi pene. Ancora feciono
            ordine sopra tutte l'arti in correggere loro ordini e monipoli e posture, e che ogni
            carne e pesce si vendesse a peso per certo pregio la libbra. Per gli quali ordini la
            città di Firenze amendò molto delle disordinate spese e ornamenti a grande profitto de'
            cittadini, ma a grande danno de' setaiuoli e orafi, che per loro profitto ogni dì
            trovavano ornamenti nuovi e diversi. I quali divieti fatti, furono molto commendati e
            lodati da tutti gl'Italiani; e se le donne usavano soperchi ornamenti, furono recare al
            convenevole; onde forte si dolfono, ma per li forti ordini tutte si rimasono degli
            oltraggi; ma per non potere avere panni intagliati, vollono panni divisati e istrangi, i
            più ch'elle poteano avere, mandandoli a fare infino in Fiandra e in Brabante, non
            guardando a costo; ma però molto fu grande vantaggio a tutti i cittadini in non fare le
            disordinate spese nelle loro donne e conviti e nozze, come prima faceano; e molto furono
            commendati i detti ordini, però che furono utoli e onesti; e quasi tutte le città di
            Toscana e molte altre d'Italia mandarono a Firenze per asempro de' detti ordini, e
            confermargli nelle loro città.</p>
        </div2>
        <div2 type="capitolo">
          <head>CLII</head>
          <argument>
            <p rend="italic">Come messer Gherardino Spinola signore di Lucca cavalcò con suo isforzo
              per fornire Montecatini, e nol poté fornire.</p>
          </argument>
          <p>Nel detto anno, a dì XXIII d'aprile, Ispinetta de' marchesi Malispina venne di
            Lombardia in Lucca con gente d'arme; per la qual cosa messer Gherardino Spinola signore
            di Lucca con sue masnade a cavallo e a piè e col detto Spinetta cavalcarono per fornire
            Montecatini, e presono la rocca uzzanese, e iv'entro due degli Obizzi usciti di Lucca e
            L fanti, che co·lloro erano per lo Comune di Firenze a la guardia di quella. Ma però non
            poterono fornire Montecatini né appressarsi ad esso, però che' Fiorentini aveano
            afforzato l'assedio e fatte per loro fosse e tagliate in verso la parte di Lucca, e
            volto in quelle il fiume de la Pescia e de la Borra; e tornarsi in Lucca con poco onore.
            E poi a dì II di maggio vegnente il detto messer Gherardino raunata più gente e avuto
            da' Pisani aiuto, come sono usati per adietro, con VI<hi rend="sup">C</hi> cavalieri e
              III<hi rend="sup">C</hi> balestrieri, fece ancora pugna di fornire Montecatini, e
            venne con sue genti infino a' palizzati e oste de' Fiorentini, e di ciò gli avenne come
            l'altra volta; e per simile modo, e per le dette fosse e tagliate, non vi poté apressare
            né quelle passare, perché nell'oste de' Fiorentini avea più di M cavalieri e popolo
            grandissimo. E nota lettore che da piè di Serravalle infino a Buggiano per gli
            Fiorentini era affossato e steccato e imbertescato spesso tutta la detta bastita, il
            campo e l'assedio de' Fiorentini con guardie per tutto, e i detti fossi pieni d'acqua e
            accozzati insieme, e messi in quegli il fiume della Nievola e quello della Borra; la
            quale bastita tenea più di sei miglia nel piano; e da la parte del monte tra le
            castelletta d'intorno e altri battifolli per gli poggi e tagliate fatte e barre di
            legname messi, dove stavano di dì e di notte guardie con grossa gente a piè, erano più
            di XII poste di battifolli, sì che di Montecatini non potea uscire né entrare gente né
            vittuaglia, se non quello che si prendeano in preda nelle pendici e circustanze del
            poggio. E girava la detta impresa e guardia de' Fiorentini da XIIII miglia; che fu
            tenuta grande cosa e ricca impresa a chi la vide, che fummo noi di quegli. Che certo la
            bastita e la cinta de' fossi e di steccati che si legge fece Giullo Cesare al castello
            d'Aliso in Borgogna, ch'ancora si vede il porpreso, non fu maggiore né così grande, come
            quello che' Fiorentini feciono intorno a Montecatini. Lasceremo alquanto de' fatti de'
            Fiorentini e dell'assedio di Montecatini per raccontare altre novità state in questi
            tempi inn–altri paesi, ritornando poi assai tosto a nostra materia, come i Fiorentini
            ebbono per fame il detto Montecatini.</p>
        </div2>
        <div2 type="capitolo">
          <head>CLIII</head>
          <argument>
            <p rend="italic">Come il maliscalco de la Chiesa e gente del re Ruberto furono sconfitti
              presso de la città di Modana da' Modanesi.</p>
          </argument>
          <p>Nel detto anno MCCCXXX, a dì XXIIII d'aprile, tornando da Reggio messer Beltramone e
            messer Ramondo del Balzo, e messer Galeasso fratello del re Ruberto bastardo, ch'erano
            in Lombardia per lo detto re al servigio de la Chiesa, e 'l maliscalco de la Chiesa e
            del legato con molta buona gente d'arme in quantità di VI<hi rend="sup">C</hi>
            cavalieri, i quali erano al servigio del legato ch'era in Bologna, credendo avere la
            villa di Formigine presso a Modana a VI miglia, com'era loro promessa per tradimento,
            sentendo ciò il signore di Modana, la notte dinanzi cavalcò col popolo di Modana, e con
            CCC cavalieri a la detta terra di Formigine. E la mattina trovandosi ingannati la detta
            gente de la Chiesa, e sentendo la venuta di quegli di Modana, temettono che non fosse
            aguato di più grossa gente che non erano, e ridussonsi schierati in su uno prato assai
            presso de la terra; e non s'avidono che 'l detto prato era affossato e impadulato
            d'intorno. Quegli di Modana, conoscendo il luogo, uscirono fuori francamente, e presono
            l'entrata del detto prato, e rinchiusono i detti cavalieri, i quali non poteano
            combattere né si poteano partire per gli pantani e fossi d'intorno; e quale si mise per
            combattere rimase morto da' pedoni ch'erano in su le ripe de' fossi, che tutti i cavagli
            scontravano co le lance, e meglio e più potea uno pedone che uno cavaliere; e per questo
            modo la detta gente furono la maggiore parte presi e menati in Modana, che pochi ne
            scamparono. La quale fu tenuta una grande disaventura, e fu grande isbigottimento al
            legato cardinale ch'era in Bologna, e a tutta la parte de la Chiesa di Lombardia e di
            Toscana.</p>
        </div2>
        <div2 type="capitolo">
          <head>CLIV</head>
          <argument>
            <p rend="italic">Come papa Giovanni per paura non lasciò passare in Proenza il conte
              d'Analdo.</p>
          </argument>
          <p>Nel detto mese d'aprile, vegnendo il conte d'Analdo a la corte del papa a Vignone con
            sua gente intorno di VIII<hi rend="sup">C</hi> cavalieri per avere la benedizione del
            papa, e per andare sopra i Saracini di Granata per uno suo boto e pellegrinaggio, e
            essendo già in Ricordana, papa Giovanni prese di sua venuta il maggiore sospetto del
            mondo, perché 'l detto conte era suocero del Bavero detto imperadore suo nimico; e mandò
            per lo siniscalco di Proenza e per tutti i cavalieri e baroni del paese che fossono in
            Vignone con arme e cavagli, e tutte le sue famiglie e de' cardinali e prelati fece
            armare, e tutti i cortigiani per sua guardia; e trovarsi i Fiorentini da C in arme a
            cavagli coverti, molto bella gente, sanza i Fiorentini a piè, che furono più di CCC
            armati. E ciò fatto, il papa mandò comandando al conte d'Analdo che non dovesse venire
            in Proenza sotto pena di scomunicazione, assolvendolo del suo boto se tornasse adietro,
            il quale conte per non disubbidire il papa si tornò in Analdo.</p>
        </div2>
        <div2 type="capitolo">
          <head>CLV</head>
          <argument>
            <p rend="italic">Come il legato fece oste sopra Modana, e tornò con poco onore.</p>
          </argument>
          <p>A l'entrante del mese di giugno nel detto anno, i Parmigiani ribelli del legato e de la
            Chiesa ebbono il borgo a San Donnino, il quale tenea la gente del legato; per la qual
            cosa, e ancora per la sconfitta ricevuta la sua gente da' Modanesi, il detto legato fece
            fare sua oste e cavalcata sopra Modana di più di MD cavalieri, e andarono infino presso
            a la terra guastando; e poi tornando i Modanesi, coll'aiuto de' Parmigiani e Reggiani
            cavalcarono appresso l'oste de la Chiesa presso di Bologna a VI miglia infino in sul
            fosso de la Muccia con VIII<hi rend="sup">C</hi> cavalieri e III<hi rend="sup">M</hi>
            pedoni, e affrontarsi, il detto fosso in mezzo; ma non s'ardì l'oste de la Chiesa
            combattere, che essendo tanta cavalleria più di loro nimici, fu tenuta grande viltade.
            Lasceremo delle 'mprese del legato di Lombardia, e torneremo a' fatti dell'oste de'
            Fiorentini, e com'ebbono il castello di Montecatini.</p>
        </div2>
        <div2 type="capitolo">
          <head>CLVI</head>
          <argument>
            <p rend="italic">Come i Fiorentini per lungo assedio ebbono il forte castello di
              Montecatini.</p>
          </argument>
          <p>Nel detto anno, a dì XI di giugno, venuto soccorso da' Lombardi a messer Gherardino
            Spinola signore di Lucca di CCCCL cavalieri tedeschi, onde si trovò colle sue masnade e'
            Pisani e altri amici con più di MCC cavalieri e popolo grandissimo, uscì fuori a oste
            per soccorrere Montecatini, il quale era molto a lo stremo di vittuaglia per l'assedio
            de' Fiorentini, e puosesi a campo nel luogo detto<gap/> E come furono acampati, scandalo
            nacque tra messer Gherardino e messer Francesco Castracani, e fu fedito messere
            Gherardino da uno degl'Interminelli, e fuggìsi quegli in Buggiano, onde fu preso messer
            Francesco e' suoi seguaci e alcuno conastabole e mandati a Lucca, e alcuno giustiziato.
            I Fiorentini rinforzata loro oste di quantità di MV<hi rend="sup">C</hi> cavalieri,
            co·lloro amistà e popolo grandissimo, e' s'accamparono il grosso dell'oste in sul
            Brusceto, quasi a lo 'ncontro dell'oste de' Lucchesi, il fosso e steccato in mezzo, e
            nondimeno fornite di guardie il procinto e la pieve sotto Montecatini. E dell'oste de'
            Fiorentini era capitano messer Alamanno degli Obizzi uscito di Lucca, con certi
            cavalieri di Firenze grandi e popolani pur de' maggiori e più savi e sperti in guerra, i
            nomi de' quali sono questi: messer Biagio Tornaquinci, messer Giannozzo Cavalcanti,
            messer Francesco de' Pazzi, messer Gerozzo de' Bardi, messer Talento Bucelli, e altri
            donzelli grandi e popolani capitani de le masnade de' pedoni. Messer Gherardino e sua
            gente feciono più assalti al fosso de' Fiorentini e in più parti; ma poco poterono
            accedere, che in tutte parti furono riparati. E richiesono i Fiorentini di battaglia, ma
            gli Fiorentini per loro vantaggio non la vollono prendere. A la fine, a dì XXII di
            giugno anzi il giorno, armata l'oste de' Lucchesi e schierati, e mandati privatamente la
            notte dinanzi CCCL cavalieri e V<hi rend="sup">C</hi> pedoni de le migliori masnade
            ch'avessono, ond'era capitano il Gobbole tedesco molto maestro di guerra, con Burrazzo
            de' conti da Gangalandi, e altri usciti di Firenze, e con Luzzimborgo fratello di messer
            Gherardino, e cavalcarono infino presso a Serravalle e dirimpetto a·luogo detto la
            Magione, ove avea meno guardia, e passarono per forza il ponte a la Gora sopra la
            Nievole, e vennono a la Pieve, e a quella combatterono co la guernigione e guardie di
            quella, che v'avea da C cavalieri e popolo assai per gli Fiorentini; e sconfissongli, e
            presono e menarono in Montecatini messer Iacopo de' Medici e messer Tebaldo di
            Ciastiglio conastabole francesco, e più altri. E l'oste de' Lucchesi, veduto per gli
            loro preso il passo, si ritrassono verso quella parte schierati per rompere l'oste de'
            Fiorentini e fornire il castello. Ma ciò veggendo l'oste de' Fiorentini, vi mandarono
            soccorso di V<hi rend="sup">C</hi> cavalieri e pedoni assai, i quali vi furono
            vigorosamente e sì presti, che non lasciarono passare più de la gente de' Lucchesi; e
            quegli ch'erano passati non poterono ritornare adietro sanza pericolo di loro, onde si
            ricolsono al poggio di Montecatini, e là su istando, feciono molti assalti all'oste e
            alle bastite de' Fiorentini di dì e di notte; e dall'altra parte facea il simile messer
            Gherardino co lo rimanente dell'oste de' Lucchesi da la parte di fuori. E ciò veggendo i
            Fiorentini e' capitani di Firenze, e considerando il grande porpreso che la loro oste
            aveano a guardare, sì rifornirono l'oste di molte genti a piè cittadini di volontà, e
            per l'ordine di tutte l'arti che vi mandarono, e la parte guelfa e altri possenti
            singulari, e il Comune masnade di forestieri a soldo; onde si radoppiò l'oste di gente a
            piè, e mandovisi la podestà e altri cittadini, perché 'l capitano dell'oste era malato.
            E stato messer Gherardino alla punga per fornire il castello, o per ricoverare quegli
            ch'erano di là passati, per ispazio d'otto giorni, e veggendo che la sua potenzia non
            potea resistere a quella de' Fiorentini, e la sua oste era diminuita per quegli ch'erano
            inchiusi in Montecatini, e col rimanente di sua oste stava a grande rischio, si partì
            del campo, e ritrassesi con sua oste parte a Pescia e parte a Vivinaia; e poi si tornò
            in Lucca con poco onore e con grande sospetto, abandonando al tutto Montecatini. I
            Fiorentini apresso strinsono l'assedio, ponendo uno battifolle a·luogo detto le
            Quarantole, sì presso al castello, che tolsono le fontane di fuori, per modo che que'
            d'entro non avendo più di che vivere di vittuaglia, e male acque per bere, patteggiarono
            di rendere il castello liberamente al Comune di Firenze, salve le loro persone, arme e
            cavagli. E ciò fu a dì XVIIII di luglio del detto anno; e così fu fatto, e uscitine le
            masnade a cavallo e a piè de' Lucchesi, i Fiorentini v'entrarono con grande allegrezza,
            che v'erano stati ad assedio per più di XI mesi, e non vi si trovò dentro vittuaglia per
            tre dì.</p>
        </div2>
        <div2 type="capitolo">
          <head>CLVII</head>
          <argument>
            <p rend="italic">Come in Firenze ebbe grande quistione di disfare Montecatini.</p>
          </argument>
          <p>Ne la detta punga e presa di Montecatini fu grande abbassamento de lo stato di messer
            Gherardino signore di Lucca e de' Lucchesi, e esaltazione e grandezza de' Fiorentini, sì
            come d'una grande vittoria. E preso Montecatini, in Firenze n'ebbe grande quistione, e
            più consigli se ne tennono di disfarlo al tutto o di lasciarlo in piede. A molti parea
            di disfarlo per iscemare spesa di guardia e di guerra al Comune, e perpetuo segno e
            memoria di vendetta per la sconfitta che' Fiorentini v'ebbono a piede per cagione di
            quello, l'anno MCCCXV, da Uguiccione da Faggiuola e Pisani e Lucchesi, come adietro
            facemmo menzione. Altri consigliarono che non si disfacesse, però che' Montecatinesi
            erano naturalmente Guelfi e amatori del Comune di Firenze, e per novello e per antico:
            ricordandosi che al tempo che gli usciti guelfi di Firenze furono cacciati di Lucca per
            la forza del re Manfredi e de' Ghibellini di Toscana, come in questa cronica al detto
            tempo si fece menzione, nulla terra di Toscana, città, o castello gli volle ritenere,
            altro che quegli di Montecatini, ch'al tutto a·lloro si profersono e si vollono dare,
            per la qual cosa mai non furono amici de' Lucchesi, ma gli perseguirono infino che gli
            ebbono messi per forza sotto loro soggezzione, che prima erano esenti, e comunità per
            loro. Per questa cagione, e ancora perché nonn–era finita la guerra da' Fiorentini a'
            Lucchesi, e Montecatini è una forte terra e grande frontiera, e quasi in corpo del
            contado di Lucca, per potere fare guerra a Lucca si diliberò di lasciarlo in piede, e
            rimisonvisi i Guelfi usciti, e giurarono la fedeltà perpetua del Comune di Firenze, e
            promisono le fazzioni reali e personali sì come propia terra del contado di Firenze, e
            sempre per la festa di santo Giovanni di giugno offerere in Firenze a la sua chiesa uno
            ricco cero co la figura del detto castello; e' Fiorentini gli presono a loro guardia e
            libertà e difensione, come a·lloro amati suditi. E nota che 'l detto nome di Montecatino
            si è Monte Catellino, però che Catellina uscito di Roma di prima il puose per sua
            fortezza, e là si ridusse quando uscì di Fiesole, innanzi che da' Romani fosse sconfitto
            nel piano di Picceno, detto oggi Peteccio, assai ivi di presso vicino. E questo troviamo
            per autentica cronica; ma per lo scorso e corrotto volgare è mutato il nome di Catellino
            in Catino; e nonn–è da maravigliare se quello sito hae avute molte mutazioni e
            battaglie, però che di certo è de le reliquie di Catellina.</p>
        </div2>
        <div2 type="capitolo">
          <head>CLVIII</head>
          <argument>
            <p rend="italic">Come in questi tempi scurò il sole e la luna.</p>
          </argument>
          <p>Nel detto anno, a dì XVI del mese di luglio, alquanto dopo l'ora di Vespro, iscurò il
            sole quasi la metade ne la fine del segno del Cancro, e l'opposizione andata dinanzi de
            la luna e del sole, scurò la luna nel Sagittario. E poi, a dì XXVI di dicembre vegnente,
            scurò tutta la luna nel segno del Cancro; per la qual cosa e per certi savi astrolagi si
            disse dinanzi, intra l'altre cose, significava che, con ciò sia cosa che 'l segno del
            Cancro sia attribuito per l'ascendente de la città di Lucca, ch'eglino doveano avere
            molte ditrazioni e abbassamento, come ebbono per lo 'nnanzi a·lloro avenne per l'assedio
            che' Fiorentini feciono a la città di Lucca, e altre mutazioni e aversità ch'ebbono poi,
            come apresso faremo menzione. Lasceremo alquanto de' fatti e guerra da' Fiorentini a'
            Lucchesi, e diremo d'altre novità istate ne' detti tempi per altri paesi.</p>
        </div2>
        <div2 type="capitolo">
          <head>CLIX</head>
          <argument>
            <p rend="italic">Come il re Filippo di Francia venne a Vignone al papa a parlamentare
              co·llui.</p>
          </argument>
          <p>Nel detto anno, a l'entrante del mese di luglio, il re Filippo di Francia venne in
            Proenza sotto titolo di pellegrinaggio a Santa Maria di Valverde e a Marsilia a vicitare
            il corpo di santo Lodovico vescovo che fu di Tolosa, e figliuolo che fu del re Carlo
            secondo, e venne con poca compagnia, se non con sua privata famiglia. E fornito il suo
            pellegrinaggio venne a Vignone, e con papa Giovanni stette più d'otto dì a segreto
            consiglio da·llui al papa sanza altra persona, ragionando di più cose e trattati, che
            non si poté sapere. Dissesi sopra il passaggio per lui ordinato oltremare e altre mene
            d'Italia, che poi per l'esecuzioni si scopersono, come innanzi faremo menzione. E ciò
            fatto, sanza soggiorno il re si tornò in Francia.</p>
        </div2>
        <div2 type="capitolo">
          <head>CLX</head>
          <argument>
            <p rend="italic">Di certe osti che furono in Lombardia.</p>
          </argument>
          <p>Nel detto anno e mese di luglio i signori de la Scala di Verona feciono oste sopra la
            città di Brescia, e tolsono loro più castella in bresciana; e il legato di Lombardia
            fece fare oste sopra la città di Modana infino a' borghi, e guastarla intorno intorno, e
            tornarsi a Bologna.</p>
        </div2>
        <div2 type="capitolo">
          <head>CLXI</head>
          <argument>
            <p rend="italic">Di certo tradimento ordinato in Pisa, e come i Pisani mandarono preso
              l'antipapa a papa Giovanni a Vignone.</p>
          </argument>
          <p>Nel detto anno e mese di luglio ne la città di Pisa era ordinata cospirazione, ond'era
            capo messer Gherardo del Pellaio de' Lanfranchi, per cagione che a·llui e alla sua setta
            parea che quegli che reggeano la terra fossono contra parte imperiale, e tenessono
            troppo colla Chiesa e co' Fiorentini, overo per invidia de la signoria. La quale
            congiura scoperta, il detto messer Gherardo e più suoi seguaci si partirono di Pisa, e
            furono condannati per rubelli, e IIII popolani che ne furono presi come traditori furono
            impiccati. E ciò fatto, a dì IIII d'agosto vegnente, il Comune di Pisa in accordo col
            conte Fazio mandarono l'antipapa preso a Vignone in su due galee provenzali armate, con
            certo ordine e patti trattati per loro ambasciadori col papa. Il quale antipapa giunse a
            Vignone a dì XXIIII d'agosto, e poi il dì seguente in piuvico concestoro dinanzi al papa
            e' cardinali e tutti i prelati di corte il detto antipapa col capestro in collo si gittò
            a' piè del papa cheggendo misericordia; e con bello sermone e autorità si confessò
            peccatore e eretico col Bavero insieme che fatto l'avea, mettendosi a la mercé del papa
            e de la Chiesa. Per la qual cosa il papa risposto al suo sermone saviamente,
            co·llagrime, più per soperchia allegrezza, si disse, che per altra pietade, il levò
            colle sue mani di terra e basciollo in bocca e perdonogli, e fecegli dare una camera
            sotto la sua tesoreria e libri da leggere e studiare; e vivea de la vivanda del papa,
            faccendolo tenere sotto cortese guardia, non lasciandogli parlare ad alcuna persona. E
            in questo modo vivette poi tre anni e uno mese; e lui morto, fu soppellito
            onorevolemente a la chiesa de' frati minori in Vignone in abito di frate. Di questo
            inganno e tradimento fatto per gli Pisani dell'antipapa il Comune di Pisa e il conte
            Fazio ne furono in grande grazia di papa Giovanni, e ciò che voleano aveano in sua
            corte, e mandava in Pisa da XX robe da cavalieri; onde i Fiorentini e gli altri Comuni
            di Toscana istati sempre fedeli e amatori di santa Chiesa molto ne sdegnarono.</p>
        </div2>
        <div2 type="capitolo">
          <head>CLXII</head>
          <argument>
            <p rend="italic">Come il re di Spagna sconfisse i Saracini di Granata.</p>
          </argument>
          <p>Nel detto anno, del mese d'agosto, il re di Castello e di Spagna essendo ad assedio
            d'uno castello del re di Granata, l'oste de' Saracini di Granata vegnendolo per
            soccorrere furono sconfitti e morti, e presi più di XV<hi rend="sup">M</hi> Saracini, e
            lo re di Spagna ebbe la terra.</p>
        </div2>
        <div2 type="capitolo">
          <head>CLXIII</head>
          <argument>
            <p rend="italic">D'una nuova e bella limosina che uno nostro cittadino lasciò a' poveri
              di Cristo.</p>
          </argument>
          <p>Del mese di settembre del detto anno morì in Firenze uno nostro cittadino di piccolo
            affare, che non avea figliuolo né figliuola, e ciò ch'avea lasciò per Dio per ordinato
            testamento; e intra gli altri legati che fece lasciò che a tutti i poveri di Firenze, i
            quali andassono per limosine, fossono dati danari VI per uno. E per gli suoi esecutori
            fu ordinato per bando che in ciascuno sesto, ne le maggiori chiese di quegli sesti, in
            una mattina si raunassono tutti i poveri, e in quelle rinchiusi, perché non andassono
            dall'una chiesa a l'altra; e dando a ciascuno povero, come n'usciva, danari VI, si trovò
            che montò libbre CCCCXXX di piccioli, che furono per numero più di XVII<hi rend="sup">M</hi> di persone tra maschi e femmine piccioli e grandi, sanza i poveri vergognosi e
            quegli degli spedali e pregioni e religiosi mendicanti, che disparte ebbono la loro
            limosina a danari XII l'uno, che furono più di IIII<hi rend="sup">M</hi>. La qual cosa
            fu tenuto gran fatto, e grandissimo numero di poveri; ma di ciò nonn–è da maravigliare,
            però che non solamente furono di Firenze, ma per le limosine che vi si fanno traggono di
            tutta Toscana e più di lungi a Firenze. Per lo gran fatto che allora fu tenuto n'avemo
            fatta memoria, e per dare buono esemplo a chi per l'anima sua vorrà fare limosina a'
            poveri di Cristo.</p>
        </div2>
        <div2 type="capitolo">
          <head>CLXIV</head>
          <argument>
            <p rend="italic">Di certe novitadi ch'ebbe in Lucca, e come per tradimento riebbono il
              castello di Buggiano.</p>
          </argument>
          <p>Nel detto anno, a dì X di settembre, avendo messer Gherardino Spinoli signore di Lucca
            rimessi in Lucca per accordo quegli de la casa de' Quartigiani, e' Pogginghi, e gli
            Avogadi, e altri quando prese la signoria, che per Castruccio e gli suoi n'erano stati
            cacciati, come adietro facemo menzione, il detto messer Gherardino per gelosia corse la
            terra con sua cavalleria, e fece prendere messer Pagano Quartigiani e uno suo nipote e
            altri, opponendo loro che trattavano col signore d'Altopascio e co' Fiorentini di dare
            loro la terra. E di vero vi si mandaro bandiere a' detti per gli Fiorentini, e certo
            trattato era; per la qual cosa fece loro tagliare le teste. E poi, a dì XVIIII di
            settembre, per trattato e tradimento quegli del castello di sopra di Buggiano si
            rubellarono a' Fiorentini, e presono la loro podestà ch'era Tegghia di messer Bindo
            Bondelmonti, e renderlo a' Lucchesi; e venutavi la cavalleria di Lucca a due dì apresso,
            combatterono i borghi di Buggiano, ne' quali erano le guernigioni de le masnade de'
            Fiorentini; i quali Lucchesi vi ricevettono grande danno, che le dette masnade uscirono
            fuori e combatterongli e ruppono e ripinsongli nel castello. Per la quale rubellazione i
            Fiorentini molto turbati ordinarono di fare oste a Lucca per lo modo che seguirà
            apresso, onde assai ne cresce materia.</p>
        </div2>
        <div2 type="capitolo">
          <head>CLXV</head>
          <argument>
            <p rend="italic">Come i Fiorentini puosono oste e assedio a la città di Lucca.</p>
          </argument>
          <p>Come i Fiorentini ebbono perduto il castello di Buggiano, sì ordinarono d'andare a oste
            sopra la città di Lucca, sentendola molto affiebolita; e partite le masnade di Pistoia e
            di Valdinievole, salirono in sul poggio del Cerruglio di notte, e quello, datovi assalto
            di battaglia, ebbono a patti a dì V d'ottobre del detto anno. E per simile modo ebbono
            il castello di Vivinaia, e Montechiaro, e San Martino in Colle, e Porcari. E poi a dì
            VIII d'ottobre scesono al piano e acamparsi a Lunata; e a dì X d'ottobre si strinsono
            all'assedio della città a mezzo miglio, prendendo il campo da la strada che vae a
            Pistoia a quella che va ad Altopascio; e quello campo affossaro e steccaro con bertesche
            e porte, e faccendovi molte case d'assi e coperte di lastre e tegoli per potervi
            vernare. E de la detta oste, al cominciamento, fu capitano messer Alamanno degli Obizzi
            uscito di Lucca con consiglio di VI cavalieri di Firenze; e avevavi al soldo de'
            Fiorentini XI<hi rend="sup">C</hi> di soldati a cavallo al cominciamento de l'oste, e in
            Lucca non avea che V<hi rend="sup">C</hi> cavalieri, e poi vennono nell'oste de'
            Fiorentini de la gente del re Ruberto e di Siena e di Perugia da IIII<hi rend="sup">C</hi> cavalieri e popolo grandissimo. E a dì XII d'ottobre i Fiorentini vi feciono
            correre tre palii per vendetta di quegli che fece correre Castruccio a Firenze; il primo
            di quegli da cavallo fu una melagranata fitta in una lancia, e iv'entro fitti XXV
            fiorini d'oro nuovi; e l'altro fu di panno sanguigno, che 'l corsono i fanti a piè; e
            l'altro di baraccame bambagino, che 'l corsono le meretrici dell'oste. E gli detti palii
            si feciono tenere presso a la porta di Lucca quanto potea trarre uno balestro, armata
            tutta l'oste; e mandarono bando che chi di Lucca volesse uscire a correre, o vedere
            correre i detti palii, potesse venire e tornare salvamente; onde molti n'uscirono a
            vedere la festa. Intra gli altri n'uscirono CC cavalieri tedeschi armati, i quali erano
            usciti di Montecatini quando fu assediato, che per trattato fatto per gli Fiorentini si
            rimasono nel campo al soldo de' Fiorentini, ond'era capo il Gobbole tedesco, il quale
            poi fece molta guerra a' Lucchesi. De la quale uscita de' detti CC cavalieri grande
            isbigottimento ne presono i Lucchesi, e grande favore l'oste de' Fiorentini. Ma la
            peggiore capitaneria che nella detta oste fosse adoperata di guerra per gli Fiorentini
            sì fu che 'l capitano col suo consiglio non lasciarono fare guasto nullo, ma lasciarono
            seminare il piano delle VI migliaia d'intorno a Lucca, sotto cagione di dare esemplo a'
            Lucchesi di bene trattargli, acciò che si rendessono a' Fiorentini. Ma il capitano e gli
            altri usciti di Lucca n'aricchirono per le dette difensioni, faccendo ricomperare i
            contadini di Lucca, e per lo detto modo corruppono e guastarono la detta oste. E per
            questa cagione i Fiorentini elessono per loro capitano Cantuccio di messer Bino de'
            Gabbriegli d'Agobbio, la quale lezione fu fatta più per ispezialtà di setta, che
            ragionevole, a fare capitano uno scudiere non uso di guerra a guidare tanti gentili
            uomini e cavalieri e baroni, onde male n'avenne, che se difetto fu nella detta oste ne
            la capitaneria di messer Alamanno Obizzi, maggiore avenne per quella del detto
            Cantuccio; ma fu per altra forma e caso più pericoloso, come innanzi faremo menzione.
            Lasceremo alquanto del detto assedio di Lucca, che vi dimorò più mesi, per raccontare
            d'altre cose che furono ne' detti tempi; e poi ritorneremo a nostra materia a raccontare
            del fine de la detta oste.</p>
        </div2>
        <div2 type="capitolo">
          <head>CLXVI</head>
          <argument>
            <p rend="italic">Come le castella di Fucecchio e di Santa Croce e Castello Franco di
              Valdarno si diedono liberi al Comune di Firenze.</p>
          </argument>
          <p>Nel detto anno e mese d'ottobre, osteggiando i Fiorentini la città di Lucca, il
            castello di Fucecchio, e di Castello Franco, e di Santa Croce, i quali erano a la
            guardia del Comune di Firenze istati, dapoi si rivolse lo stato di parte guelfa in
            Lucca, di loro libera volontà e a·lloro stanza e mossa, si diedono e sottomisono al
            Comune di Firenze, sì come loro distrittuali e contadini con mero e misto imperio,
            essendo eglino trattati in Firenze come contadini e popolani, e faccendo ogni fazione di
            Comune, reale e personale, con giusto estimo ordinato di libbra, e dando ciascuna de le
            dette terre uno cero grande co la figura di quello castello a la festa del beato santo
            Giovanni Batista di giugno; e gli detti patti si compierono e fermarono e accettarono in
            Firenze a dì IIII di dicembre MCCCXXX.</p>
        </div2>
        <div2 type="capitolo">
          <head>CLXVII</head>
          <argument>
            <p rend="italic">Come di prima il re Giovanni di Buem passò in Italia e ebbe la città di
              Brescia e quella di Bergamo.</p>
          </argument>
          <p>Nel detto anno, essendo il re Giovanni di Buem, figliuolo che fu dello 'mperadore
            Arrigo di Luzzimborgo, venuto in Chiarentana per certe bisogne ch'avea a·ffare col duca
            di Chiarentana suo cognato, e quegli della città di Brescia in Lombardia essendo in male
            stato, e molto oppremuti da' loro usciti e dal signore di Milano e da quegli di Verona,
            e dal re Ruberto, a cui i Bresciani s'erano dati, non erano soccorsi né atati (e male il
            potea fare per la forza de' Ghibellini di Lombardia), sì mandarono loro segreti
            ambasciadori con pieno sindacato al detto re Giovanni, e diedonglisi liberamente. Il
            Boemino, povero di moneta e cupido di signoria, accettò e prese la detta signoria, e
            sanza altro consiglio; e co' detti ambasciadori vi mandò CCC cavalieri, e poi
            incontanente apresso si mise al cammino, e giunse in Brescia con IIII<hi rend="sup">C</hi> cavalieri a dì XXXI d'ottobre MCCCXXX, e da' Bresciani fu ricevuto a grande
            onore come loro signore. E poco stante lui in Brescia, la città di Bergamo era in grande
            divisione, e combattiensi insieme i cittadini; una de le parti, che si chiamavano i
            Collioni, mandò al detto re Giovanni ch'egli mandasse per la terra, il quale vi mandò il
            suo maliscalco con CCC cavalieri, e fugli data l'entrata della terra, e caccionne la
            parte di<gap/>, e rimase al re Giovanni la signoria. La quale venuta in Italia del detto
            re Giovanni fece grande mutazione e rivoluzione, come per innanzi leggendo di suoi
            processi faremo menzione.</p>
        </div2>
        <div2 type="capitolo">
          <head>CLXVIII</head>
          <argument>
            <p rend="italic">D'uno grande diluvio d'acqua che fu in Cipri e in Ispagna.</p>
          </argument>
          <p>Nel detto anno MCCCXXX, del mese di novembre, nell'isola di Cipri piovve quasi al
            continuo XXVIII dì e le notti; la qual cosa stata disusata e isformata, né mai ricordata
            in quello paese, per l'abondanza di quella piova crebbono sì le riviere scendendo da le
            montagne, che giunte a la città di Niccosia e a quella di Limisa, tutto che di loro
            natura siano di poca acqua, crebbono tanto che quelle città tutte allagarono
            diversamente, e molte case di quelle rovinaro, e tra in quelle due città e castella e
            maserie dell'isola vi morirono per la somersione del diluvio più di VIII<hi rend="sup">M</hi> persone. Nel detto anno per simile modo fu disordinato diluvio ne le parti di
            Spagna, e crebbe sì diversamente il fiume della grande città di Sibilia, che quasi
            pareggiò d'altezza le mura de la detta città, e se il riparo de le dette mura non fosse
            stato, la città profondava tutta; e di fuori de la terra fece innumerabile danno di
            casali profondare, e di gente anegare in grande quantità. Nel detto anno, a dì XVI di
            gennaio, fu morto Matteo de'<gap/> tiranno e signore di Corneto con più suoi seguaci
            ghibellini da' Guelfi di quella terra a romore di popolo, e' Guelfi ne rimasono
          signori.</p>
        </div2>
        <div2 type="capitolo">
          <head>CLXIX</head>
          <argument>
            <p rend="italic">Come si ritrovò il corpo di santo Zenobio.</p>
          </argument>
          <p>A mezzo il detto mese di gennaio l'arcivescovo di Pisa fiorentino, il vescovo di
            Firenze, e quello di Fiesole, e quello di Spuleto fiorentino, con calonaci di Firenze e
            molti cherici e prelati, feciono scoprire l'altare di santo Zenobi di sotto a le volte
            di Santa Reparata per trovare il corpo del beato Zenobio, e convenne fare cavare
            sotterra per X braccia anzi che si trovasse; e trovatolo in una cassa commessa in una
            arca di marmo, di quello levato alquanto del suo teschio del capo, e nobilemente il
            feciono legare in una testa d'argento a similitudine del viso e testa del detto santo
            per poterlo annualmente per la sua festa con grande solennità mostrare al popolo; e
            l'altro corpo rimisono in suo luogo con grande devozione d'orazioni e canti, e sonando
            le campane del Duomo di dì e di notte per X dì quasi al continuo, dando per gli vescovi
            perdono al popolo che 'l vicitasse. Per la quale traslazione e indulgenzia quasi tutto
            il popolo e persone di Firenze devote, uomini e donne, piccoli e grandi, v'andarono a
            vicitarlo con grande devozione e oferta.</p>
        </div2>
        <div2 type="capitolo">
          <head>CLXX</head>
          <argument>
            <p rend="italic">Come si levò l'oste de' Fiorentini da Lucca, e come i Lucchesi si
              diedono al re Giovanni di Bue<hi rend="sup">M</hi>.</p>
          </argument>
          <p>Tornando a nostra materia dell'assedio de la città di Lucca per gli Fiorentini, come
            lasciammo nel quinto capitolo scritto adietro, per la partita de' cavalieri tedeschi che
            n'uscirono, e de la venuta de la gente del re Ruberto e de' Sanesi e Perugini e altre
            amistà che mandarono aiuto a' Fiorentini, la detta oste crebbe assai di gente d'arme a
            piè e a cavallo, e quegli di Lucca scemando isbigottirono molto. Per la qual cosa i
            Fiorentini ordinarono ch'al tutto l'oste acircondasse la terra intorno intorno, acciò
            che vittuaglia né altro aiuto vi potesse entrare; ch'al continuo per gli Pisani
            nascosamente era fornita di gente d'arme per la guardia de la terra e di vittuaglia
            contra' patti de la pace. E ciò fu fatto a dì XVIIII del mese di dicembre, che una parte
            dell'oste valicarono gli Oseri che vanno da Pontetetto, e fecionvi su più ponti e
            valichi, e puosonsi a la villa di Cattaiuola alquanto di là dal detto Pontetetto, verso
            la parte di Pisa, ove avea ricchi e begli casamenti e giardini fatti per Castruccio; e
            'l sopradetto Gobbole tedesco con sue masnade e con molti briganti a piè e fanti di
            volontà si puosono nel borgo del Ponte a San Piero, e in capo del prato in su la strada
            che vae a Ripafratta feciono una bastita, overo battifolle, guernito di gente d'arme,
            per lo quale circuito d'assedio i Lucchesi d'entro furono molto ristretti e afflitti, e
            cominciò loro a mancare la vittuaglia e vino e molte altre cose necessarie; e convenne
            loro ogni vittuaglia e vino raccomunare, e fare taverne di vino inacquato per lo Comune,
            e carne poveramente; e simile canova di pane, dandolo per peso alle masnade e alle
            famiglie. Per la quale stremità quegli che reggeano Lucca, per loro feciono cercare
            accordo co' Fiorentini, mandando uno di loro maggiori più sagreto in Firenze sotto
            salvocondotto e sagretamente con certi patti d'arendere la terra (e fu l'opera assai di
            presso all'accordo per diversi patti e modi, partendosi messer Gherardino della
            signoria), e dargli danari, e disfaccendosi il castello de l'Agosta, rimanendo i
            Ghibellini in Lucca co' Guelfi insieme, e raccomunando gli ufici a la guardia e signoria
            de' Fiorentini, e faccendo certi gentili uomini ghibellini in numero di XXIIII de' più
            caporali cavalieri per lo Comune e popolo di Firenze per loro sicurtà, al modo di que'
            di Pistoia, donando a ciascuno V<hi rend="sup">C</hi> fiorini d'oro de' danari del
            Comune di Firenze, rimanendo le gabelle e l'entrate del Comune di Lucca al Comune di
            Firenze per fornire la spesa della guardia di Lucca, e i·rimanente scontare del dono si
            facesse a' detti cavalieri; e oltre a·cciò in termine di V anni sodisfare tutti i
            cittadini di Firenze che furono presi da Castruccio di ciò che si ricomperarono da·llui,
            che montavano fiorini C<hi rend="sup">M</hi> d'oro e più. E di certo sarebbe venuto
            fatto; ma la 'nvidia e avarizia, le quali guastano ogni bene, parte di quegli Fiorentini
            che sentivano e guidavano il detto trattato co' caporali cittadini di Lucca, per volerne
            l'onore e il profitto tutto a·lloro propietà, lo scopersono a messer Gherardino, e
            co·llui tennono nuovo trattato, e andaronne chiusamente in Lucca a parlargli certi di
            loro; per la quale cagione si guastò l'uno trattato per l'altro, rimanendo in grande
            sospetto i cittadini di Lucca con messer Gherardino. E io autore, con tutto non fossi
            degno di sì grandi cose menare, posso essere vero testimonio, però che fui di quello
            numero con pochi diputato per lo nostro Comune a menare il primo trattato, il quale fu
            guasto per lo modo detto. Ma la giustizia divina, la quale non perdona alla pulizione
            degl'innormi peccati, come a Dio piacque, tosto vi mise penitenza con vergogna del
            nostro Comune per gli modi dupplicati e improvisi e non pensati che diremo qui apresso;
            in prima, che mutando i Fiorentini il capitano dell'oste Cantuccio de' Gabbriegli
            d'Agobbio, di cui dinanzi facemmo menzione, giunse nell'oste con sua compagna di L
            cavalieri e C sergenti a piè a dì XV di gennaio; e come uomo poco iscorto e uso a
            guidare sì fatta oste, che v'avea CCC gentili uomini più grandi e più maestri e degni di
            lui, avenne ch'alcuno Borgognone di piccolo affare fece alcuna follia; e la famiglia di
            Cantuccio prendendolo, e a la guisa come fosse podestà in Firenze il volesse
            giustiziare, i Borgognoni per isdegno, che n'avea nell'oste più di VI<hi rend="sup">C</hi> a cavallo al soldo de' Fiorentini, fiera gente e aspra, s'armarono, e tolsono il
            malfattore a la famiglia del capitano, e fedirgli e uccisonne; e a furore corsono a la
            casa e loggia del capitano, e rubarono tutto, e uccisono cui poterono di sua famiglia, e
            misono fuoco nell'albergo, e però arse il quarto del campo con grande danno e pericolo;
            onde il campo e oste de' Fiorentini fu a grande rischio, se non fosse per gli savi
            capitani consiglieri che v'erano di Firenze, ch'atutarono il furore coll'aiuto de'
            cavalieri tedeschi, che gli ubbidirono e seguirono, e nascosono il capitano e cui
            poterono di sua famiglia, e rimase a·lloro al tutto la guardia dell'oste; e se non fosse
            la fiebolezza di que' di Lucca, l'oste de' Fiorentini stava in grande pericolo per la
            detta novità e discordia. In questo stante messer Gherardino, riconfortatosi della
            discordia dell'oste de' Fiorentini, lasciò il trattato co·lloro, e mandò incontanente
            suoi ambasciadori con sindachi di pieno mandato in Lombardia al re Giovanni, e diedongli
            la signoria di Lucca con certi patti, ed egli la promise di difendere; e a dì XII di
            febbraio mandò in Firenze il detto re tre suoi ambasciadori, i quali con belle parole e
            promesse di pace e d'amore richiesono per sua parte i Fiorentini, pregandogli si
            dovessono partire da l'assedio di Lucca, sì come di sua terra, e fare triegue co·llui; e
            loro in pieno consiglio fu risposto com'era la detta oste sopra Lucca a petizione della
            Chiesa e del re Ruberto, e che però non si leverebbe. Partirsi i detti ambasciadori, e
            andarne a Pisa. Pochi dì apresso avuta la detta risposta, il re Giovanni mandò il suo
            maliscalco in Parma con VIII<hi rend="sup">C</hi> cavalieri per soccorrere Lucca; e ciò
            sentendo i Fiorentini, presono al loro soldo messer Beltramon del Balzo, che tornava di
            pregione di Lombardia, iscambiato per lo legato con Orlando Rosso di Parma, e feciollo
            capitano di guerra; e ito lui nell'oste da Lucca, parendogli folle la stanza per le
            novità state ne la detta oste, che molto l'avea scompigliata e pochi giorni dinanzi uno
            messer Arnoldo tedesco conastabole de' Fiorentini, si partì del campo con C cavalieri, e
            entrò in Lucca, e per lo maliscalco del re Giovanni che venia a Lucca, gli parve il
            migliore di levare l'oste. E così fece a dì XXV del detto mese di febbraio MCCCXXX, e
            ricolsonsi sani e salvi in sul poggio di Vivinaia, e di quello partendosi, rubarono la
            terra e misonvi fuoco. E così tornò in vano la 'mpresa dell'oste de' Fiorentini, che nel
            cominciamento e poi fu così prospera, e Lucca così affinita. E però non si dee nullo
            disperare, né d'alcuna impresa fare grolia, né avere troppa speranza, se prima non si
            vede la fine, che sovente riescono le 'mprese ad altro segno che non sono cominciate,
            per lo piacere di Dio. E poi il primo dì di marzo apresso il maliscalco de·re Giovanni
            venne di Lombardia, e entrò in Lucca con VIII<hi rend="sup">C</hi> cavalieri tedeschi, e
            prese la signoria della terra per lo re, e partissene messer Gherardino male contento
            dal re Giovanni e da' Lucchesi, e con suo dammaggio di più di XXX<hi rend="sup">M</hi>
            fiorini d'oro messi de' suoi danari ne la detta signoria e guerra de' Lucchesi, e non
            gli poté riavere. E dogliendosene il detto messer Gherardino al re Giovanni, gli fu
            rimprocciato ch'egli era istato traditore, ch'egli avea tenuto trattato co' Fiorentini
            di dare loro Lucca; e mostrata gli fu innanzi al re una lettera del Comune di Firenze,
            la quale messer Gherardino s'avea fatta fare a sua cautela del trattato.</p>
        </div2>
        <div2 type="capitolo">
          <head>CLXXI</head>
          <argument>
            <p rend="italic">Come la gente del re Giovanni cavalcarono in su il contado di Firenze
              nella contrada di Greti.</p>
          </argument>
          <p>Per la detta venuta della gente del re Giovanni in Lucca i Fiorentini abandonarono il
            borgo di Buggiano che teneano, e misonvi fuoco; e simile lasciarono il castelletto del
            Cozzile e quello de la Costa sopra Buggiano a dì VIIII di marzo del detto anno; e poi a
            dì XV del detto mese di marzo il sopradetto maliscalco del re Giovanni ch'era in Lucca
            con M cavalieri e MM pedoni si partirono di Buggiano e passarono sotto Montevettolino,
            ispianando le tagliate, entrarono in Greti in sul contado di Firenze sanza contasto
            niuno, e presono e arsono il borgo di Cerreto Guidi, e combatterono il castello; e
            presono e arsono Collegonzi e Agliana, e corsono il paese per III dì, e menarne preda di
            C pregioni e IIII<hi rend="sup">C</hi> bestie grosse e MM minute; e feciono danno assai
            con grande vergogna de' Fiorentini, ch'aveano altrettanti cavalieri e più al loro soldo,
            che per loro non fu fatto contasto niuno. Che se pure CC cavalieri avessono difesa la
            tagliata da Montevettolino a la Guisciana, ch'assai era leggere a difendere, non ne
            tornava mai niuno adietro, che tutti rimaneano o presi o morti; però che la cavalcata,
            tutto fosse per loro ardita e franca, sì fu folle e con mala provedenza di non lasciare
            guardia al passo. Ma dissesi che certi conastaboli de' Fiorentini ch'erano a la guardia
            de le castella di Valdinievole seppono la cavalcata, e stettono al tradimento, e
            lasciarono valicare i nimici sanza volergli contastare, i quali ciò saputo, furono
            acommiatati da' Fiorentini e cassi di loro soldi.</p>
        </div2>
        <div2 type="capitolo">
          <head>CLXXII</head>
          <argument>
            <p rend="italic">Come al re Giovanni fu data la signoria di Parma, di Reggio, e di
              Modana.</p>
          </argument>
          <p>Nel detto anno, a dì II di marzo, Giovanni re di Buem entrò nella città di Parma in
            Lombardia con grande onore, la quale gli fu data per Orlando Rosso e quegli della sua
            casa de' Rossi, per contradio del legato cardinale ch'era in Bologna per la Chiesa loro
            contradio. E per simile modo si diede poco apresso al detto re la città di Reggio e
            quella di Modana per certi patti, per non tornare a la signoria della Chiesa e de' suoi
            legati e uficiali caorsini; per la qual cosa il papa si mostrò molto turbato, e mandò
            sue lettere bollate in Firenze, le quali in <foreign lang="lat">coram populi</foreign>
            si lessono, e piuvicaro, come di suo volere né de la Chiesa il re Giovanni non era
            passato in Italia, né presa la signoria di Lucca e delle sopradette terre di Lombardia,
            ma tutto fu disimulazione del papa e del legato, come per lo 'nanzi per loro processi si
            potrà comprendere.</p>
        </div2>
        <div2 type="capitolo">
          <head>CLXXIII</head>
          <argument>
            <p rend="italic">Come si cominciò grande guerra in mare tra' Catalani e' Genovesi.</p>
          </argument>
          <p>Nel detto anno e mese di marzo si cominciò la guerra da' Catalani a' Genovesi e'
            Viniziani molto aspra e dura, per cagione di più ruberie fatte in mare per gli Genovesi
            andando in corso sopra' Catalani e' Viniziani. E per cagione di ciò i Genovesi co' loro
            usciti e que' di Saona feciono triegua, onde poi nacque pace tra·lloro, come per innanzi
            faremo menzione. I Viniziani per loro viltà e tema de' Genovesi feciono pace assai tosto
            co·lloro, per piccola amenda di meno di X<hi rend="sup">M</hi> fiorini d'oro, che 'l
            valere di più di C<hi rend="sup">M</hi> fiorini d'oro aveano perduti, sanza più buona
            gente di Vinegia morti da' Genovesi in mare. Quella guerra de' Catalani durò poi più
            tempo con grande uccisione e dammaggio dell'una parte e dell'altra, come per gli tempi
            si troverà.</p>
        </div2>
        <div2 type="capitolo">
          <head>CLXXIV</head>
          <argument>
            <p rend="italic">Come il popolo di Colle di Valdelsa uccisono il loro capitano e
              signore, e diedonsi a la guardia de' Fiorentini.</p>
          </argument>
          <p>Nel detto anno, a dì X di marzo, essendo signore di Colle di Valdelsa messer Albizzo
            ch'era arciprete di Colle, che s'era fatto capitano di popolo co' suoi frategli, messer
            Desso e Agnolo de la casa di Tancredi, che teneano la terra a modo di tiranni,
            soppressando disordinatamente il popolo e chiunque avea podere ne la terra; per la qual
            cosa il popolo di Colle, dispiaccendo loro sì fatta tirannia e signoria, con ordine di
            tradimento, coll'aiuto di quegli da Montegabri e da·pPicchiena, de' detti signori loro
            cugini e parenti, in su la piazza di Colle, usciti coloro da mangiare, uccisono il detto
            capitano arciprete e Agnolo suo fratello; e messer Desso si difese gran pezza
            francamente, ma alla fine per lo soperchio de' nimici fu fedito, poi preso per
            tradimento d'Agnolino Granelli de' Tolomei, e poi in pregione lo strangolaro; e uno
            fanciullo di quello Agnolo d'età di X anni presono, e per paura il tennono pregione, e
            tengono ancora, acciò che nullo di quella progenia scampasse, con tutto ch'un altro suo
            fratello era a Firenze. E ciò fatto, per tema di loro parenti, ch'erano i Rossi di
            Firenze e altri possenti e grandi di Firenze, feciono popolo, e diedono poi la guardia
            de la terra di Colle al Comune e popolo di Firenze per più anni, chiamando podestà e
            capitano fiorentino. Della qual cosa i Fiorentini furono contenti, però ché 'l detto
            capitano tiranneggiava in Firenze con certi grandi, e al tempo del caro fu molesto al
            popolo di Firenze di fare divieto e non lasciare venire vittuaglia a Firenze, e era
            amico di Castruccio tutto si tenesse Guelfo.</p>
        </div2>
        <div2 type="capitolo">
          <head>CLXXV</head>
          <argument>
            <p rend="italic">Quando si cominciarono le porte del metallo di Santo Giovanni, e si
              compié il campanile de la Badia di Firenze.</p>
          </argument>
          <p>Nel detto anno MCCCXXX si cominciarono a fare le porte del metallo di Santo Giovanni
            molto belle e di maravigliosa opera e costo, e furono formate in cera, e poi pulite e
            dorate le figure per uno maestro Andrea Pisano, e gittate furono a fuoco di fornello per
            maestri viniziani. E noi autore per l'arte de' mercatanti di Calimala, guardiani
            dell'opera di Santo Giovanni, fui uficiale a far fare il detto lavorio. E il detto anno
            s'alzò e compié il campanile della Badia di Firenze, e per noi fu fatto fare a priego e
            a istanzia di messer Giovanni degli Orsini di Roma, cardinale e legato in Toscana e
            signore de la detta Badia, e della sua entrata di quella Badia.</p>
        </div2>
        <div2 type="capitolo">
          <head>CLXXVI</head>
          <argument>
            <p rend="italic">Di certi miracoli che furono in Firenze.</p>
          </argument>
          <p>L'anno MCCCXXXI morirono in Firenze due buoni e giusti uomini e di santa vita e
            conversazione e di grandi limosine, tutto che fossono laici. L'uno ebbe nome Barduccio,
            e soppellìsi in Santo Spirito a·luogo de' frati romitani; e l'altro ebbe nome
            Giovanni<gap/>, e soppellìsi a San Piero Maggiore. E per ciascuno mostrò Idio aperti
            miracoli di sanare infermi e atratti e di più diverse maniere, e per ciascuno fu fatta
            solenne sepoltura, e poste più immagini di cera per voti fatti.</p>
        </div2>
        <div2 type="capitolo">
          <head>CLXXVII</head>
          <argument>
            <p rend="italic">D'uno parlamento che fu fatto intra·re Giovanni e·legato di
            Lombardia.</p>
          </argument>
          <p>Nel detto anno, a dì XVI d'aprile, fu fatto uno parlamento segreto in sul fiume della
            Scoltena tra Bologna e Modana intra·re Giovanni di Buem, figliuolo che fu dello
            'mperadore Arrigo, e legato di Lombardia cardinale, che dimorava per la Chiesa in
            Bologna; e furono in accordo insieme, e al dipartire si basciarono in bocca; e poi il dì
            seguente con grande festa mangiarono insieme al castello di Piumaccio. Per la qual cosa
            tutti i signori e tiranni di Lombardia e ancora il Comune di Firenze, il quale si tenea
            nimico del detto re Giovanni per la nimistà antica d'Arrigo imperadore suo padre, e per
            la sua impresa di Lucca e di Brescia, presono grande sospetto e isdegno contra il
            cardinale legato, parendo loro che disimulatamente egli e la Chiesa avessono fatto
            venire il detto re Giovanni in Italia; e che colla forza del detto re, e per trattato
            del papa Giovanni e del re di Francia, volesse occupare la signoria di Lombardia e di
            Toscana; onde a riparare ciò si trattò di fare compagnia e lega e giura col re Ruberto
            insieme contro al detto re Giovanni e contra chiunque gli desse aiuto o favore; e de la
            detta lega il papa disimulando co' Fiorentini, per sue lettere che mandò loro, si mostrò
            contento; onde poi seguì l'abassamento del detto re e del legato, come innanzi faremo
            menzione.</p>
        </div2>
        <div2 type="capitolo">
          <head>CLXXVIII</head>
          <argument>
            <p rend="italic">Come si divise e partì la casa de' Malatesti da Rimine.</p>
          </argument>
          <p>Nel detto anno, del mese di maggio, essendo la casa de' Malatesti da Rimine in Romagna
            nel maggiore stato e colmo che fossono stati mai, e di loro fatti poco tempo dinanzi VI
            cavalieri con grande onore, e trionfavano non solamente la città da Rimine ma quasi
            tutta la Romagna; ma per la cupidigia della tirannica signoria messer Malatesta il
            giovane figliuolo di messer Pandolfo a tradimento cacciò di Rimine tutti i suoi
            consorti, e loro perseguendo con arme per uccidergli, e alquanti ne prese, e morirono
            poi in pregione, opponendo loro che volevano cacciare lui; per la qual cosa fu guasta la
            detta casa, e commossesene quasi tutta la Romagna. E pare una maladizione in quello
            paese, e ancora pessima usanza di Romagnuoli, che volentieri sono traditori tra·lloro. E
            nota che pare ch'avegna nelle signorie e istato delle dignità mondane che come sono in
            maggiore colmo hanno di presente la loro discesa e rovina, e non sanza providenza del
            divino giudicio per pulire le peccata, e perché niuno si confidi della fallace prospera
            ventura.</p>
        </div2>
        <div2 type="capitolo">
          <head>CLXXIX</head>
          <argument>
            <p rend="italic">Come la città di Firenze fu lungamente interdetta.</p>
          </argument>
          <p>Nel detto anno, a dì X di maggio MCCCXXXI, il legato di Toscana mise lo 'nterdetto a la
            città di Firenze per cagione ch'egli avea impetrata dal papa a sua mensa la pieve di
            Santa Maria in Pineta che vacava, al modo ch'avea fatta la Badia di Firenze, de la quale
            pieve erano padroni la casa de' Bondelmonti, e a·lloro stanza, e perché pareva a'
            cittadini che 'l detto legato volesse occupare tutti i buoni benifici di Firenze, e
            ancora quello benificio preso a inganno contro a' Bondelmonti, per la qual cosa non gli
            lasciarono avere la rendita né' frutti di quella pieve; e innanzi ne sostennono lo
            'nterdetto XVIIII mesi, con grande sconcio e fatica de' cittadini in ogni atto
            spirituale, tanto che i detti Bondelmonti s'accordarono col legato, per la qual cosa i
            detti Bondelmonti molto furono obbrigati al popolo di Firenze.</p>
        </div2>
        <div2 type="capitolo">
          <head>CLXXX</head>
          <argument>
            <p rend="italic">Come il re Giovanni si partì di Lombardia, e andonne oltremonti.</p>
          </argument>
          <p>Nel detto anno, avendo il re Giovanni ordinato col legato insieme una disimulata pace e
            trattato di rimettere gli usciti guelfi in Lucca, alquanti ve ne tornarono contra volere
            de' Fiorentini. E intra gli altri che cercò il detto trattato fu messer Manno degli
            Obizzi, per la qual cosa molto venne in disgrazia de' Fiorentini; e poi quegli Guelfi
            ch'erano tornati in Lucca, per la mala signoria se ne partirono. Poi il detto re
            Giovanni, riformata Lucca e Parma e Reggio e Modana a la sua signoria, vi lasciò Carlo
            suo figliuolo con VIII<hi rend="sup">C</hi> cavalieri, e egli si partì di Parma a dì II
            di giugno per andare a corte e in Francia e nella Magna, per ordinare maggiori cose col
            papa e col re di Francia per sottomettere la libertà degl'Italiani, come innanzi farà
            menzione.</p>
        </div2>
        <div2 type="capitolo">
          <head>CLXXXI</head>
          <argument>
            <p rend="italic">Come delle masnade de' Fiorentini furono sconfitti a Buggiano.</p>
          </argument>
          <p>Nel detto anno messer Simone Filippi di Pistoia vicario in Lucca del re Giovanni fece
            porre oste e battifolli al castello di Barga in Carfagnana che si tenea per gli
            Fiorentini, sentendo ch'era male fornito; per la qual cosa i Fiorentini feciono
            cavalcare messer Amerigo de' Donati capitano di Valdinievole con IIII<hi rend="sup">C</hi> cavalieri sopra Buggiano per fare levare il detto assedio da Barga. Ma le
            masnade di Lucca di notte vennono a Buggiano, da V<hi rend="sup">C</hi> cavalieri.
            Messere Amerigo e sua gente isproveduti di tale avenimento, e non prendendosi guardia,
            furono assaliti subitamente sul Brusceto sotto Montecatini, e rotti e sconfitti a dì VI
            di giugno, e rimasonne da C a cavallo tra morti e presi, e messere Amerigo e gli altri
            fuggiro in Montecatini; e il luglio apresso si perdé Uzzano per tradimento, che 'l
            teneano i Fiorentini.</p>
        </div2>
        <div2 type="capitolo">
          <head>CLXXXII</head>
          <argument>
            <p rend="italic">Come papa Giovanni ricomunicò i Milanesi e' Marchigiani.</p>
          </argument>
          <p>Nel detto anno, a dì IIII di giugno, papa Giovanni apo Vignone ricomunicò i Milanesi e'
            Marchigiani, i quali erano stati sì lungamente iscomunicati e in contumacia di santa
            Chiesa per molti falli fatti contro a la Chiesa, come adietro è fatta menzione; e ciò
            fece il papa a petizione del legato di Lombardia, l'una per rompere la lega già
            cominciata tra' Lombardi, e l'altra perché i Marchigiani fossono riverenti al legato,
            che 'l n'avea fatto marchese e signore.</p>
        </div2>
        <div2 type="capitolo">
          <head>CLXXXIII</head>
          <argument>
            <p rend="italic">Di fuochi che s'apresono nella città di Firenze in questo anno.</p>
          </argument>
          <p>Nel detto anno, a dì XXIII di giugno, la notte de la vilia di santo Giovanni s'apprese
            fuoco in sul ponte Vecchio dal lato di là, e arsono tutte le botteghe, che v'erano da
            XX, con grande danno di molti artefici, e morirvi due garzoni, e in parte arsono delle
            case di San Sipolcro della magione dello Spedale. E poi, a dì XII di settembre la notte
            vegnente, s'aprese fuoco a casa Soldanieri da Santa Trinita in certe case basse di
            legnaiuoli e di maliscalco, le quali case erano a lo 'ncontro della via di Porta Rossa,
            e morirvi VI persone, che per lo 'mpetuoso fuoco del molto legname e stalle non poterono
            scampare. E poi a dì XXVIII di febbraio la notte vegnente s'apprese fuoco nel palagio
            del Comune, ove abita la podestà, e arse tutto il tetto del vecchio palazzo e le due
            parti del nuovo dalle prime volte in su. Per la qual cosa s'ordinò per lo Comune che si
            rifacesse tutto in volte infino a' tetti. E poi a dì XVI di luglio vegnente s'apprese
            nel palazzo dell'arte della lana d'Orto San Michele, e arse tutto da la prima volta in
            su, e morìvi uno pregione, che 'l vi mise credendo scampare, e la sua guardia; poi per
            l'arte della lana si rifece più nobile e tutto in volte infino al tetto.</p>
        </div2>
        <div2 type="capitolo">
          <head>CLXXXIV</head>
          <argument>
            <p rend="italic">Come in Firenze nacquono due leoncegli.</p>
          </argument>
          <p>Nel detto anno, a dì XXV di luglio, il dì di santo Iacopo, nacquono in Firenze II
            leoncini del leone e leonessa del Comune, che stavano in istia incontro a San Pietro
            Scheraggio; e vivettono, e fecionsi grandi poi: e nacquono vivi e non morti, come dicono
            gli autori ne' libri della natura delle bestie, e noi ne rendiamo testimonianza, che con
            più altri cittadini gli vidi nascere, e incontanente andare e poppare la leonessa; e fu
            tenuta grande maraviglia che di qua da mare nascessono leoni che vivessono, e non si
            ricorda a' nostri tempi. Bene ne nacquono a Vinegia due, ma di presente morirono.
            Dissesi per molti ch'era segno di buona fortuna e prospera per lo Comune di Firenze.</p>
        </div2>
        <div2 type="capitolo">
          <head>CLXXXV</head>
          <argument>
            <p rend="italic">Come i Fiorentini presono la signoria di Pistoia.</p>
          </argument>
          <p>Nel detto anno, il dì seguente la festa di sa·Iacopo, essendo in Pistoia in grande
            sospetto e gelosia della signoria della terra, che parte de' cittadini ch'amavano di ben
            vivere, voleano la signoria de' Fiorentini, e parte voleano rimanere liberi; i
            Fiorentini avendo ciò sentito, di que' dì per lo detto sospetto mandata di loro gente in
            Pistoia, in quantità di V<hi rend="sup">C</hi> cavalieri e MD pedoni, e' feciono correre
            la terra gridando: «Vivano i Fiorentini!», sanza fare nulla ruberia né altro malificio.
            Per la qual cosa i Pistolesi per solenne consiglio, non potendo altro, diedono la
            signoria al Comune e popolo di Firenze per uno anno; e riformata la terra ne mandarono
            fuori più di C confinati, e gran parte di Guelfi ritornarono in Pistoia, che' più erano
            contradi a la signoria de' Fiorentini, per volere tiranneggiare la terra, e torre lo
            stato a' cavalieri de' Panciatichi e Muli e Gualfreducci ghibellini, fatti cavalieri per
            lo popolo di Firenze, e a·lloro seguaci, parendo loro che i Fiorentini gli mantenessono
            in maggiore stato per le promesse fatte, che non parea agl'ingrati Guelfi rimessi in
            Pistoia per gli Fiorentini. E poi appresso, innanzi che fosse mezzo l'anno, parendo a'
            Pistolesi che' Fiorentini gli trattassono benignamente, e manteneangli in pacefico stato
            e sanza gravezze, di loro buona volontà feciono sindachi due di loro anziani, e
            mandargli a Firenze a dare la guardia e signoria della terra liberamente a' Fiorentini
            per due anni, oltre a la prima dazione; e' Fiorentini la presono e solennemente
            l'ordinarono, eleggendo loro le podestadi forestieri di VI in VI mesi, e uno capitano
            della guardia grande popolano di Firenze di tre in tre mesi, con VI cavagli e L fanti, e
            uno conservadore di pace forestiere con X cavagli e C fanti, e la podestà di Serravalle
            e due castellani de le rocche fiorentini. E in Firenze elessono XII buoni popolani di
            tre in tre mesi, a cui diedono piena balìa della governazione di Pistoia, e delle
            riformazioni delle signorie co' priori di Firenze insieme, e ciò fu in mezzo gennaio; e
            poi all'uscita del febbraio seguente i Fiorentini vi feciono cominciare uno bello e
            forte castello da la parte de la terra di verso Firenze per più sicurtà della terra, il
            quale si compié, e misonvi guardie e castellani con C fanti alle spese de' Pistolesi; e
            oltre a·cciò CCC fanti a la guardia de la terra.</p>
        </div2>
        <div2 type="capitolo">
          <head>CLXXXVI</head>
          <argument>
            <p rend="italic">Come i Sanesi osteggiarono e sconfissono i conti da Santa Fiore, e'
              Pisani ebbono Massa.</p>
          </argument>
          <p>Nella detta state i Sanesi feciono oste sopra i conti da Santa Fiore, e gli Orbitani
            sopra quegli da Baschia in Maremma, e feciono loro grande danno. Ed essendo i detti
            Sanesi all'assedio d'Arcidosso, i conti da Santa Fiore con CC cavalieri tedeschi avuti
            da Lucca, e con tutto loro isforzo, vennono per soccorrere il detto castello, e furono
            sconfitti da' Sanesi; e poi ebbono il detto castello i Sanesi. E in questo stante
            dell'oste de' Sanesi i Massetani si rubellarono dalla loro signoria, e cacciarono di
            Massa la podestà di Siena, e la casa de' Ghiozzi e loro seguaci e parte, e dieronsi a'
            Pisani.</p>
        </div2>
        <div2 type="capitolo">
          <head>CLXXXVII</head>
          <argument>
            <p rend="italic">Come i Catalani co·lloro armata vennono sopra Genova, per la qual cosa
              i Genovesi co' loro usciti feciono pace.</p>
          </argument>
          <p>Nel detto anno, a l'entrante d'agosto, i Catalani con armata di XLII galee e XXX legni
            armati vennono nella riviera di Genova e di Saona, e arsonvi più castegli e ville e
            manieri, e feciono danno grande; né però i Genovesi né que' di Saona non s'ardirono di
            contastargli, per cagione ch'erano male in ordine e peggio in accordo i Guelfi d'entro
            e' Ghibellini di fuori, ch'erano in Saona. E fatto per gli Catalani la detta vergogna e
            dammaggio a' Genovesi e a' loro usciti, se n'andarono sani e salvi in Sardigna. Per la
            detta venuta de' Catalani i Genovesi d'entro e que' di fuori parendo loro avere di ciò
            grande vergogna, cercarono di fare pace tra·lloro; e l'una parte e l'altra mandarono
            grande e ricca ambasceria a Napoli al re Ruberto, commettendogli le loro questioni, e
            pregandolo gli pacificasse insieme: il quale re Ruberto diede fine a la detta pace a dì
            VIII di settembre MCCCXXXI, con patti che gli usciti tornerebbono tutti in Genova, e
            rendebbono tutte le fortezze di Saona e della riviera che teneano al Comune; e feciono
            loro signore il detto re Ruberto di concordia di tutti que' d'entro e que' di fuori,
            oltre al termine ch'egli l'avea in signoria da' Guelfi d'entro per III anni, e dandogli
            alle spese del Comune CCC cavalieri e V<hi rend="sup">C</hi> sergenti a la guardia della
            terra e del suo vicario, e 'l Castello di Peraldo sopra Genova, e promisono d'essere
            contro al Bavero, e contro al re Giovanni, e contro a ogn'altro signore che passasse in
            Italia contra il volere del papa e della Chiesa e del re Ruberto, rimanendo liberi Ori e
            Spinoli della guerra del re Ruberto a don Federigo che tenea Cicilia, d'aoperarne
            a·lloro volontà d'atare l'una parte e l'altra, come a·lloro piacesse; però ch'uno d'Oria
            era amiraglio di quello di Cicilia, e uno Spinola del re Ruberto. E i Fiorentini mise il
            re Ruberto nella detta pace, che gli usciti si teneano per nimici de' Fiorentini, per
            l'aiuto ch'eglino aveano fatto al detto re contra loro, quand'erano all'assedio di
            Genova. La quale pace poco piacque al re, dubitando forte della potenzia de' Ghibellini
            tornando nella città, e assai il mostrò a' Guelfi; ma eglino la pur vollono. E poi di
            gennaio MCCCXXXIII prolungarono la signoria di Genova al re Ruberto per V anni, la qual
            pace e signoria per lo re poco tempo durò, che i Ghibellini la ruppono, e cacciarne
            fuori i Guelfi, e tolsono la signoria del re, come innanzi per gli tempi si farà
            menzione.</p>
        </div2>
        <div2 type="capitolo">
          <head>CLXXXVIII</head>
          <argument>
            <p rend="italic">Come il legato di Lombardia fece assediare la città di Forlì, e
              s'arendé a·llui.</p>
          </argument>
          <p>Nel detto anno, del mese d'agosto, il legato del papa ch'era in Bologna fece fare oste
            a la città di Forlì in Romagna, la quale oste fece con forza di MV<hi rend="sup">C</hi>
            cavalieri e popolo grandissimo; e fecevi porre battifolli perché non faceano le sue
            comandamenta, e aveano cacciato il suo vicario e tesoriere. E' Fiorentini, con tutto
            fossono indegnati contro al legato per l'amistà e compagnia ch'avea presa col re
            Giovanni, sì pur mandarono in aiuto della Chiesa ne la detta oste C cavalieri, e
            istettevi la detta oste infino all'uscita d'ottobre. E poi partita l'oste, per patti
            s'arrenderono al legato a dì XXI di novembre sotto certi patti e convenzioni, cioè di
            torre suo vicario e tesoriere, e pagare il censo solamente; ma le masnade de' loro
            cavalieri a la guardia della terra vollono eleggere que' della terra di Forlì a·lloro
            volontà, giurando ubbidenza del detto legato.</p>
        </div2>
        <div2 type="capitolo">
          <head>CLXXXIX</head>
          <argument>
            <p rend="italic">Come il duca d'Attene passò in Romania con gente d'arme e non poté
              aquistare niente.</p>
          </argument>
          <p>Nel detto anno, del mese d'agosto all'uscita, il duca d'Attena, cioè conte di Brenna,
            si partì da Brandizio, e passò in Romania con VIII<hi rend="sup">C</hi> cavalieri
            franceschi menati di Francia gentili uomini, e V<hi rend="sup">M</hi> pedoni toscani al
            soldo vestiti insieme, la quale fu molto buona e bella gente d'arme, per racquistare sua
            terra che gli occupavano que' della compagna. E co' detti cavalieri il seguirono molta
            gente del regno di Puglia. E come fu di là, prese la terra dell'Arta, e molto del paese,
            casali e ville; e se i suoi nimici fossono venuti a battaglia di campo co·llui, di certo
            avrebbe racquistato suo paese e avuta vittoria, ch'egli avea seco molta buona cavalleria
            da tenere campo a tutti quegli di quella Romania, Latini e Greci. Ma que' della
            compagnia maestrevolemente si tennono alla guardia delle fortezze, e non vollono uscire
            a battaglia. Per la qual cosa la cavalleria e gente del duca usi a grandi spese per lo
            bistento e lungo dimoro non potendo avere battaglia, istraccarono e non poterono durare;
            e tornò in vano la 'mpresa del duca, che gli era costata grande tesoro, e per necessità
            si partirono tutti del paese col duca insieme. Dissesi per gli savi infino che si mosse,
            che se vi fosse ito con meno gente e di meno costo tegnendosi a guerra guerriata e
            rinfrescata gente, vincea suo paese e avea onore della 'mpresa.</p>
        </div2>
        <div2 type="capitolo">
          <head>CXC</head>
          <argument>
            <p rend="italic">D'avenimenti di guerra da noi a que' di Lucca, onde morì messere
              Filippo Tedici di Pistoia.</p>
          </argument>
          <p>Nel detto anno, a dì XIIII di settembre, essendo quegli di Buggiano a·ffare loro
            vendemmie con guardia di LXX cavalieri di que' di Lucca, la nostra gente di
            Valdinievole, intorno di CL cavalieri e pedoni assai, uscirono loro adosso e
            sconfissongli e cacciarono infino al borgo di Buggiano. In questa caccia, com'era
            ordinato, vennono da CC de' loro cavalieri da Pescia, e trovando i nostri sparti e
            seguendo i nimici, percossono loro adosso e sconfissongli, e rimasono de' nostri presi V
            conastaboli, e da L e più cavalieri. E poi a dì XXI del detto mese, partendosi di Lucca
            CC cavalieri e M pedoni a la condotta di messer Filippo de' Tedici di Pistoia per
            pigliare il castello di Popiglio de la montagna di Pistoia, che dovea loro essere dato,
            e iscesi i cavalieri a piè, perch'era stretto luogo, entrarono nel castello lasciando di
            fuori i cavagli. Quegli del castello che non sentirono il trattato francamente gli
            ripinsono fuori; que' del paese d'intorno trassono a' valichi e a' forti passi delle
            montagne, e presono i loro cavagli e misongli in isconfitta; e fuvi morto da' villani,
            com'era degno, il detto messer Filippo traditore di Pistoia e più altra buona gente, e
            presi più di C cavagli. E poi il marzo vegnente que' di Lucca ch'erano in Buggiano
            misono aguato per pigliare Massa in Valdinievole. Per la gente de' Fiorentini ch'erano
            in Montecatini, sentito, uscirono loro adosso e sconfissongli, e rimasono di loro assai
            presi e morti, e IIII bandiere da cavallo ne vennono prese a Firenze. E così va di
            guerra guerriata, che talora nell'uno luogo si perde e nell'altro si guadagna.</p>
        </div2>
        <div2 type="capitolo">
          <head>CXCI</head>
          <argument>
            <p rend="italic">Come il marchese di Monferrato tolse Tortona al re Ruberto.</p>
          </argument>
          <p>Nel detto anno, del mese di settembre, il marchese di Monferrato con sua forza entrò
            ne' borghi e terra di Tortona in Piemonte, la quale gli fu data da' cittadini; e la
            gente che v'era dentro per lo re Ruberto, ond'era capitano messere Galeasso fratello
            bastardo del detto re, e' si ridussono nella città e rocca di sopra, e poi non potendo
            tenere la città di sopra che non era bene fornita, sì·ll'abandonarono co·lloro vergogna,
            e rimase alla signoria del marchese.</p>
        </div2>
        <div2 type="capitolo">
          <head>CXCII</head>
          <argument>
            <p rend="italic">Come il fiume del Po ruppe gli argini di Mantovani.</p>
          </argument>
          <p>Nel detto anno, del mese d'ottobre, crebbe il fiume del Po in Lombardia sì
            diversamente, che ruppe in più parti degli argini di mantovana e di ferrarese, e guastò
            molto paese, e morirvi anegando X<hi rend="sup">M</hi> persone tra piccoli e grandi.</p>
        </div2>
        <div2 type="capitolo">
          <head>CXCIII</head>
          <argument>
            <p rend="italic">Quando si ricominciò a lavorare la chiesa di Santa Reparata di Firenze,
              e fu grande dovizia quello anno.</p>
          </argument>
          <p>Nel detto anno e mese d'ottobre, essendo la città di Firenze in assai tranquillo e
            buono stato, si ricominciò a lavorare la chiesa maggiore di Santa Reparata di Firenze,
            ch'era stata lungo tempo vacua e sanza nulla operazione per le varie e diverse guerre e
            ispese avute la nostra città, come adietro s'è fatta menzione, e diessi in guardia per
            lo Comune la detta opera all'arte della lana, acciò che più l'avanzasse, e istanziòvi il
            Comune gabella di danari II per libbra d'ogni danaro ch'uscisse di camera del Comune,
            come anticamente era usato, e oltre a·cciò ordinarono una gabella di danari IIII per
            libbra sopra ogni gabelliere della somma che comperasse gabella dal Comune, le quali due
            gabelle montavano l'anno libbre XII<hi rend="sup">M</hi> di piccioli. E' lanaiuoli
            ordinarono ch'ogni fondaco e bottega di tutti gli artefici di Firenze tenessono una
            cassettina ove si mettessono il danaro di Dio, di ciò che si vendesse e comperasse; e
            montava l'anno al cominciamento libbre II<hi rend="sup">M</hi>. E di queste entrate si
            forniva la detta opera. E in questo anno fu in Firenze grande divizia e ubertà di
            vittuaglia; e valse lo staio del grano colmo soldi VIII di piccioli di libbre tre il
            fiorino d'oro, che fu tenuto gran maraviglia alla disordinata carestia stata l'anno del
            MCCCXXVIIII e poi del MCCCXXX, come dicemmo adietro. E in questi tempi si feciono in
            Firenze molti buoni ordini e adirizzamento sopra ogni vittuaglia, e ogni carne e pesce
            si dovesse vendere a peso, e ogni volatio certo pregio convenevole; e sopra·cciò vi
            feciono uficiale, e misono pene chi non l'osservasse.</p>
        </div2>
        <div2 type="capitolo">
          <head>CXCIV</head>
          <argument>
            <p rend="italic">Di guerra che fu mossa in Buemmia al re Giovanni.</p>
          </argument>
          <p>Nel detto anno, del mese di novembre, essendo il re Giovanni andato in Buemmia, raunò
            suo isforzo coll'aiuto dell'arcivescovo di Trievi suo zio e del dogio di Chiarentana suo
            cognato, e trovossi con più di V<hi rend="sup">M</hi> cavalieri, per cagione che 'l re
            di Pollonia e lo re d'Ungheria e 'l dogio d'Ostericchi suoi nimici, e ancora con ordine
            del Bavero, che per le 'mprese sue di Italia gli voleva male, e·re d'Ungheria a
            petizione del re Ruberto e suo zio, e genero del re di Pollonia, aveano raunato grande
            esercito di più di XV<hi rend="sup">M</hi> cavalieri tra Tedeschi e Ungheri per
            cavalcare in su i·reame di Buemmia e guastarlo. Le quali osti istettono afrontati più
            giorni sopra la riviera di<gap/> ciascuno dalla sua parte; poi per le 'mprese del re
            Giovanni gli convenne partire per andare in Francia. Per la qual cosa il re Giovanni da'
            savi fu tenuto folle di cercare nuove imprese in Italia per lasciare in periglio il suo
            reame. Ma tutto ciò facea a petizione del re di Francia per certi grandi intendimenti,
            come per lo 'nanzi leggendo si potrà comprendere. E partito lui di Boemmia, i suoi
            nimici valicarono in suo reame, e per due volte sconfissono la gente del re Giovanni con
            grande guastamento di suo paese; e più l'avrebbono guasto, se non fosse la forte vernata
            che gli fece partire.</p>
        </div2>
        <div2 type="capitolo">
          <head>CXCV</head>
          <argument>
            <p rend="italic">Come il re di Francia promise di fare il passaggio oltremare.</p>
          </argument>
          <p>Nel detto anno, per la pasqua della Natività di Cristo, il re Filippo di Francia
            piuvicò in Parigi dinanzi a' suoi baroni e prelati com'egli imprendea di fare il
            passaggio d'oltremare per racquistare la Terrasanta dal marzo vegnente a due anni,
            domandando a' prelati e comunanze di suo reame aiuto e susidio di moneta; e richiese i
            duchi e' conti e' baroni che s'ordinassono d'andare co·llui; e mandò suoi ambasciadori a
            Vignone a papa Giovanni a notificare a·llui e a' suoi cardinali la sua impresa,
            richeggendo la Chiesa per XXVII capitoli grandi susidii e grazie e vantaggi, intra'
            quali ebbe di molti sconvenienti e oltraggiosi. Intra gli altri volea tutto il tesoro de
            la Chiesa e le decime di tutta Cristianità per VI anni, pagando in tre, e in suo reame
            le 'nvestiture e promutazioni d'ogni benificio eccresiastico; e domandava titolo del
            reame d'Arli e di Vienna per lo figliuolo; e che d'Italia volea la signoria per messere
            Carlotto suo fratello. Perché 'l papa né' suoi cardinali la maggiore parte non gli
            vollono accettare, rispondendo che passati erano XL anni che i suoi anticessori aveano
            aute le decime del reame per lo passaggio, e consumatele in altre guerre contra i
            Cristiani, ma che·re seguisse sua impresa, e alla sua mossa la Chiesa gli darebbe ogni
            aiuto che si convenisse temporale e spirituale al sussidio del santo passaggio; per le
            quali domande e risposte si cominciò alcuno isdegno tra la Chiesa e 'l re di
          Francia.</p>
        </div2>
        <div2 type="capitolo">
          <head>CXCVI</head>
          <argument>
            <p rend="italic">Come gli Aretini vollono prendere Cortona.</p>
          </argument>
          <p>Nel detto anno, all'uscita di gennaio, messer Piero Saccone de' Tarlati signore
            d'Arezzo per avere la città di Cortona certo trattato e tradimento ordinò con messer
            Guccio fratello di messer Rinieri di<gap/> che n'era signore, promettendogli più
            vantaggi; e il detto per discordia ch'avea col fratello, perché nol trattava come volea,
            aconsentì al detto tradimento. E cavalcarvi gli Aretini di notte, ma discoperto il
            tradimento, il detto messer Guccio dal fratello fu preso, e de' suoi seguaci cittadini
            che co·llui intendeano al tradimento, in quantità di più di XXX, furono impiccati a'
            merli delle mura della terra al di fuori, e il detto messer Guccio fu messo in oscura
            pregione, nella quale con grande stento, com'era degno, finì sua vita.</p>
        </div2>
        <div2 type="capitolo">
          <head>CXCVII</head>
          <argument>
            <p rend="italic">Come gli usciti di Pisa vennono sopra Pisa, e come i Fiorentini
              mandarono loro soccorso.</p>
          </argument>
          <p>Nel detto anno, a dì VIIII di gennaio, avendo gli usciti di Pisa, ond'era capo il
            vescovo che fu d'Ellera in Corsica, fatta lega co' Parmigiani e con certi Ghibellini di
            Genova, ond'era capo Manfredi de' Vivaldi, che tenne il castello de·Lerici, e ancora con
            gente di Lucca, i quali furono in quantità di V<hi rend="sup">C</hi> cavalieri e popolo
            assai, e presono più terre de' Pisani di là dal fiume della Magra, e corsono sopra
            Serrezzano, e poi vennono iscorrendo infino presso di Pisa. Onde i Pisani furono in
            grande gelosia e paura di loro cittadini d'entro, amici e partefici di loro usciti; e dì
            e notte stavano sotto l'arme, e chiuse le porte, dubitando di perdere la terra.
            Mandarono per più ambasciadori l'uno apresso l'altro al Comune di Firenze pregando che
            per Dio gli soccorressono, e mandassono di loro cavalieri a la guardia della terra,
            promettendo d'essere sempre frategli e amici del Comune di Firenze. Per la qual cosa i
            Fiorentini mandarono loro CC cavalieri, e a Montetopoli, e a l'altre castella de'
            Fiorentini di Valdarno ne mandarono più di V<hi rend="sup">C</hi>, che a richiesta de'
            Pisani andassono a Pisa o dove a·lloro bisognasse; e giunti in Pisa i detti cavalieri, i
            loro usciti si ritrassono, e' Pisani mandarono fuori certi confinati, di cui dubitavano,
            e la città rimase in pace e sanza sospetto. Il quale servigio de' Fiorentini venne a
            que' che reggeano Pisa a grande bisogno; che se ciò non fosse stato, di certo si
            rubellava loro la terra, e mutava stato.</p>
        </div2>
        <div2 type="capitolo">
          <head>CXCVIII</head>
          <argument>
            <p rend="italic">Come i Bolognesi si diedono liberamente a la Chiesa, e come il legato
              fece uno castello in Bologna.</p>
          </argument>
          <p>Nel detto anno, a dì X di gennaio, per procaccio e segacità del legato di Lombardia che
            dimorava in Bologna, fece tanto che i Bolognesi si diedono per loro solenni consigli a
            perpetuo privileggiati e liberi sanza alcuno patto o salvo al papa e a la Chiesa di
            Roma, promettendo loro, e con simulate lettere di papa Giovanni, che infra uno anno il
            papa co la corte verrebbe a stare in Bologna; e sotto questo inganno cominciò a fare
            fare uno forte e magno castello in Bologna alla fine del loro prato in su le mura,
            dicendo che ciò facea per l'abituro del papa, ordinandolo a ogni atto d'abituro
            nobilemente a·cciò. E per sé fece fare quasi un altro compreso di castello più infra la
            terra, pigliando più case di cittadini, dicendo l'abiterebbe egli venuto il papa. E fece
            segnare tutte le liveree dove dovessono abitare tutti gli altri cardinali. E tutto ciò
            fu fatto ad arte e simulatamente per fare la detta fortezza per meglio dominare i
            Bolognesi. I Bolognesi per lo vantaggio che s'aspettavano vegnendo in Bologna la corte,
            che tutti speravano d'essere ricchi, si lasciarono ingannare, e assentirono che si
            facessono la detta fortezza e castello in Bologna, e mandarono loro solenni ambasciadori
            de' maggiori cittadini e sindachi apo Vignone al papa, dandogli per solenne obbrigagione
            liberamente la signoria, e pregandolo da parte del loro Comune l'avacciamento della sua
            venuta alla sua città di Bologna. I quali ambasciadori e sindachi dal papa furono
            ricevuti graziosamente, e accettata per la Chiesa la loro obrigagione, promettendo loro
            più volte il papa in piuvichi concestori di venire infra l'anno a Bologna fermamente. La
            quale promessa fu disimulata e infinta, e non s'attenne per lo papa, onde fu ripreso da
            tutti i Cristiani che 'l seppono, che già promessa di papa non dee essere mendace sanza
            necessaria cagione, la quale non fu in lui. Ma la divina providenza non dimette la
            giustizia della sua pulizione a chi manca fede e con frode e inganno; che poco tempo
            apresso il sopradetto legato compiuto il detto castello, e quando più groliava e
            trionfava, la sua oste fu sconfitta a Ferrara, e i Bolognesi si rubellarono da la
            Chiesa, e lui cacciarono di Bologna, e il detto castello tutto disfeciono e abatterono,
            come innanzi faremo menzione.</p>
        </div2>
        <div2 type="capitolo">
          <head>CXCIX</head>
          <argument>
            <p rend="italic">Come il legato fu fatto conte di Romagna ed ebbe libera la città di
              Forlì.</p>
          </argument>
          <p>Nell'anno MCCCXXXII papa Giovanni fece conte di Romagna i·legato, e que' di Forlì gli
            diedono liberamente la signoria de la terra, e entròvi dentro il detto legato con più di
              MV<hi rend="sup">C</hi> cavalieri di sua gente a grande trionfo e onore, con
            intenzione di vicitare tutte le terre di Romagna, e poi andare ne la Marca; ma rimase,
            dubitando di Bologna per certe novità ch'aparvono in Lombardia, come poco apresso faremo
            menzione.</p>
        </div2>
        <div2 type="capitolo">
          <head>CC</head>
          <argument>
            <p rend="italic">Come il Comune di Firenze ordinò di fare la terra di Firenzuola oltre
              alpe.</p>
          </argument>
          <p>Nel detto anno, avendo i signori Ubaldini disensione e guerra insieme, ciascuna parte a
            gara mandando al Comune di Firenze di volere tornare a l'ubidienza e a la signoria del
            Comune, traendogli di bando, per gli Fiorentini fu accettato; ma ricordandosi che per
            molte volte s'erano riconciliati per simile modo col Comune di Firenze, e poi
            rubellatisi a·lloro posta e vantaggio, come si può trovare per adietro, si provide per
            lo detto Comune di fare una grossa e forte terra di là dal giogo dell'alpe in sul fiume
            del Santerno, acciò che i detti Ubaldini più non si potessono rubellare, e' distrittuali
            contadini di Firenze d'oltre l'alpe fossono liberi e franchi, ch'erano servi e fedeli
            de' detti Ubaldini; e chiamarono a fare fare la detta terra sei grandi popolani di
            Firenze con grande balìa intorno a·cciò. E essendo i detti uficiali in sul palazzo del
            popolo co' signori priori insieme in grande contasto, come si dovesse nominare la detta
            terra, e chi dicea uno nome e chi un altro, noi autore di questa opera trovandone
            tra·lloro, dissi: «Io vi dirò uno nome molto bello e utole, e che si confà a la 'mpresa,
            però che questa fia terra nuova e nel cuore dell'alpe, e nella forza degli Ubaldini, e
            presso alle confini di Bologna e di Romagna; e s'ella nonn–ha nome che al Comune di
            Firenze ne caglia e abbiala cara, a' tempi aversi di guerra che possono avenire, ella
            fia tolta e rubellata ispesso; ma se·lle porrete il nome ch'io vi dirò, il Comune ne
            sarà più geloso e più sollecito a la guardia: perch'io la nominerei, quando a voi
            piacesse, Firenzuola». A questo nome tutti inn–accordo sanza alcuno contasto furono
            contenti, e il confermarono, e per più aumentare e favorare il suo stato e potenza le
            diedono per insegna e gonfalone mezza l'arme del Comune, e mezza quella del popolo di
            Firenze; e ordinarono che la maggiore chiesa di quella terra, conseguendo al nome, si
            chiamasse San Firenze; e feciono franco chi l'abitasse X anni, recando tutte le genti
            vicine e ville d'intorno ad abitarla, e traendogli d'ogni bando di Comune; e ordinarvi
            mercato uno dì della semmana. E cominciossi a fondare al nome di Dio a dì VIII d'aprile
            del detto anno quasi alle VIII ore del dì, provedutamente per istrolagi, essendo
            ascendente il segno del Leone, acciò che·lla sua edificazione fosse più ferma e forte, e
            stabile e potente.</p>
        </div2>
        <div2 type="capitolo">
          <head>CCI</head>
          <argument>
            <p rend="italic">Come i Turchi per mare guastarono gran parte di Grecia.</p>
          </argument>
          <p>Nel detto anno, del mese di maggio e di giugno, i Turchi armarono CCCLXXX tra barche
            grosse e legni con più di XL<hi rend="sup">M</hi> Turchi, e vennono per mare sopra
            Gostantinopoli, e combatterollo, e avrebbollo avuto, se non fosse l'aiuto de' Latini e
            Genovesi e Viniziani. E poi guastarono più isole d'Arcipelago, e menarne in servaggio
            più di X<hi rend="sup">M</hi> Greci; e que' di Negroponte per paura si feciono
            tributari, onde venne in ponente grande cramore al papa e al re di Francia e agli altri
            signori de' Cristiani; per la qual cosa s'ordinò per loro che l'anno seguente si facesse
            armata sopra i Turchi, e così si fece.</p>
        </div2>
        <div2 type="capitolo">
          <head>CCII</head>
          <argument>
            <p rend="italic">Come que' della Scala tolsono al re Giovanni la città di Brescia e di
              Bergamo, e come s'ordinò lega da noi a' Lombardi.</p>
          </argument>
          <p>Nel detto anno, parendo a' Guelfi della città di Brescia male stare sotto la signoria
            del re Giovanni, per l'antica nimistà avuta collo imperadore Arrigo suo padre, e per
            dispetto d'uno forte castello ch'egli avea fatto fare al disopra della terra per
            tenergli più suggetti, sì trattarono cospirazione e di dare la terra a' signori della
            Scala da Verona, promettendo loro di mantenergli in loro stato, e di cacciarne la parte
            ghibellina, che teneano col re Giovanni, e così aseguiro: o che a dì XIIII del mese di
            giugno cavalcato là messer Mastino della Scala con XIIII<hi rend="sup">C</hi> di
            cavalieri e popolo grandissimo, e i Guelfi della terra cominciarono il romore con armata
            mano, gridando: «Muoiano i Ghibellini e il re Giovanni, e vivano i signori della
            Scala!»; e combattendo contra loro, apersono alcuna porta della terra ch'era in loro
            podere, e per quella vi misono messer Mastino e sua gente, e cacciarne i Ghibellini e la
            gente del re Giovanni; e assai ne furono presi e morti, salvo quegli che scamparono nel
            castello, o si fuggirono della terra. Al quale castello si puose l'assedio, e fu tutto
            affossato e steccato intorno, e tennesi per la gente del re Giovanni infino a dì IIII
            del mese di luglio, ch'aspettavano soccorso dal figliuolo del re Giovanni ch'era a
            Parma, il quale non s'ardì di venire sentendo la potenza di messer Mastino, e ch'egli
            avea la terra, per la qual cosa s'arenderono, salve le persone. E poi il detto messer
            Mastino il settembre vegnente per simile modo tolse la città di Bergamo a la gente del
            re Giovanni, e fecesi la lega già trattata da' detti signori della Scala, e quello di
            Melano, e quello di Mantova, e' marchesi da Ferrara col re Ruberto e col Comune di
            Firenze contra al Bavero e al re Giovanni, o chi gli desse aiuto o favore; e avere gli
            amici per amici, e' nimici di ciascuno per nimici, non traendone imperio né Chiesa. La
            quale lega fu ordinata di III<hi rend="sup">M</hi> cavalieri; VI<hi rend="sup">C</hi> al
            re Ruberto e VI<hi rend="sup">C</hi> cavalieri al Comune di Firenze, e VIII<hi rend="sup">C</hi> cavalieri a' signori della Scala, e VI<hi rend="sup">C</hi>
            cavalieri al signore di Milano, e CC cavalieri al signore di Mantova, e CC cavalieri a'
            marchesi da Ferrara, e confermossi per ambasciadori e sindachi con solenni contratti e
            saramenti. E fu in patti che la lega aterebbe conquistare a messer Azzo di Milano la
            città di Chermona e 'l borgo a San Donnino, e a' que' della Scala la città di Parma, e
            al signore di Mantova la città di Reggio, e a' marchesi da Ferrara la città di Modona, e
            a' Fiorentini la città di Lucca. E nota, lettore, nuova mutazione di secolo, che il re
            Ruberto capo di parte di Chiesa e de' Guelfi, e simile il Comune di Firenze, allegarsi
            in compagnia co' maggiori tiranni e Ghibellini d'Italia, e spezialmente con messer Azzo
            Visconti di Milano, il quale fue al servigio di Castruccio a sconfiggere i Fiorentini ad
            Altopascio, e poi venire a oste infino a la città di Firenze, come adietro facemmo
            menzione: ma a·cciò condusse il re Ruberto e' Fiorentini la dubitazione del Bavero e del
            re Giovanni, e lo sdegno preso col legato per la compagnia fatta col re Giovanni. La
            quale lega da cui fu lodata e da cui biasimata, ma a·ccerto ella fu allora lo scampo
            della città di Firenze e la confusione del re Giovanni e del legato, come innanzi
            leggendo si troverrà.</p>
        </div2>
        <div2 type="capitolo">
          <head>CCIII</head>
          <argument>
            <p rend="italic">D'una grande punga fatta sopra Barga, e come i Fiorentini la
            perdero.</p>
          </argument>
          <p>Nel detto anno, essendo i Lucchesi colla gente del re Giovanni all'assedio di Barga in
            Carfagnana, la quale si tenea per gli Fiorentini, e aveavi intorno più battifolli e
            bastite con quantità di VIII<hi rend="sup">C</hi> cavalieri e popolo grandissimo, i
            Fiorentini sentendo ch'a quegli della terra falliva la vittuaglia, fecionvi cavalcare il
            loro capitano della guerra con tutta la loro cavalleria; e partirsi di Pistoia a dì VII
            di luglio, e cavalcarono per la via della montagna; e giunti sopra Barga in nulla guisa
            poterono fornire la terra per le tagliate e fortezze che v'aveano fatte intorno i
            Lucchesi, e tornarsene adietro con poco onore. Ma poi i Fiorentini volendo vincere la
            punga feciono compagnia con Ispinetta marchese, tutto fosse Ghibellino, ma nimico era di
            que' di Lucca, e feciongli grandi vantaggi di moneta, e mandargli CC cavalieri, e egli
            ne menò di Lombardia da' signori della Scala e di Mantova altri CC, sì che con IIII<hi rend="sup">C</hi> cavalieri e popolo assai giunse in Carfagnana sopra Barga dì XII di
            settembre, promettendo a' Fiorentini di fornirla per forza. I Fiorentini d'altra parte
            si mossono di Pistoia a dì VII di settembre in quantità di VIII<hi rend="sup">C</hi>
            cavalieri e popolo assai, e presono il Cerruglio, e Vivinaia, e Montechiaro con
            intendimento che' Lucchesi si levassono da Barga; e se a quegli fossono rimasi, e
            afforzatigli e forniti, a certo aveano vinta la guerra di Lucca, però che sono sì sopra
            a Lucca, che ogni dì gli poteano correre infino a le porte. Ma veggendo che' Lucchesi
            non si partivano dall'assedio, anzi quello rinforzaro, e cavalcatovi messer Simone
            Filippi vicario del re Giovanni con tutta la forza rimasa in Lucca, e fatto venire
            cavalieri da Parma, i Fiorentini abandonarono il Cerruglio e quell'altre fortezze di
            sopra Lucca, e cavalcarono in Carfagnana al soccorso di Barga, e a quello pugnarono
            dall'una parte e Spinetta dall'altra con ogni forza e ingegno; e richeggendo di
            battaglia messer Simone Filippi, il quale colla sua gente era sì afforzato, che i
            Fiorentini né Spinetta si poteano loro apressare; e veggendo che·lla terra non si potea
            più tenere, non volle combattere, onde i Fiorentini perderono la punga, e partirsi e
            tornarsi a Pistoia, e Spinetta nelle sue terre, e Barga s'arendé a' Lucchesi salve le
            persone a dì XV d'ottobre. Di questa impresa i Lucchesi montarono assai nella guerra, e'
            Fiorentini ne calarono; e grande ripitio n'ebbe in Firenze contro a coloro che reggeano
            la terra; l'una che la 'mpresa fu folle a tenere terra così di lungi e con poco utile, e
            ispiacque infino al cominciamento a' più de' Fiorentini, e al principio si poteva
            fornire per ispesa di III<hi rend="sup">C</hi> fiorini d'oro, e quegli ch'allora erano
            al priorato nol seppono fare; e poi costò al Comune di Firenze più di C<hi rend="sup">M</hi> fiorini d'oro sanza la vergogna. E nota che sempre è riuscito male al Comune di
            Firenze a fare le 'mprese isformate e da lungi; e leggendo questa per adietro si
            troverrà manifesto.</p>
        </div2>
        <div2 type="capitolo">
          <head>CCIV</head>
          <argument>
            <p rend="italic">Come i Genovesi co·lloro armata corsono la Catalogna.</p>
          </argument>
          <p>Nel detto anno, a dì XX d'agosto, si partirono di Genova L galee armate e VI legni di
            Genovesi per andare sopra i Catalani, per fare vendetta della venuta che feciono l'anno
            dinanzi sopra la riviera di Genova; e giunti in Catalogna la corsono tutta, le loro
            riviere, e simile l'isola di Maiolica e di Minorica, e feciono grandi guasti e ruberie
            in più parti sanza nullo contasto, e presono V galee di Catalani, le quali per paura
            percossono a terra, e gran parte de la gente lo scamparono, e le galee arsono, e
            tornarono a Genova sani e salvi a dì XV d'ottobre MCCCXXXII con grande onore.</p>
        </div2>
        <div2 type="capitolo">
          <head>CCV</head>
          <argument>
            <p rend="italic">Come e perché il Comune di Firenze condannò il Comune di San
            Gimignano.</p>
          </argument>
          <p>Nel detto anno, a dì X di settembre, avendo la podestà di San Gimignano con più gente
            della terra con bandiere levate corso sopra i loro usciti alla villa di Campo Urbiano
            del contado di Firenze, e quella villa combatterono e arsono, perché riteneano i loro
            usciti. Per la quale cosa indegnato il Comune di Firenze feciono citare la detta
            podestà, overo capitano, con più terrazzani di San Gimignano che furono nella detta
            cavalcata, e non comparirono; onde fu condannato in Firenze il Comune di San Gimignano
            in libbre L<hi rend="sup">M</hi>, e la detta podestà, ch'era di Siena, e CXLVII uomini
            di San Gimignano a essere arsi. E volendo il Comune di Firenze far fare l'eseguizione
            alle loro masnade, il Comune di San Gimignano chiesono misericordia e perdono,
            rimettendosi a la mercé del popolo e Comune di Firenze liberamente; per la qual cosa fu
            loro fatta grazia e perdonato a dì X d'ottobre, ribandendo i loro usciti, e rendendo i
            loro beni, e amendando a que' di Campo Urbiano ogni loro dammaggio a·lloro stimo e degli
            ambasciadori di Firenze, ch'andarono a vedere il guasto; e così fu fatto.</p>
        </div2>
        <div2 type="capitolo">
          <head>CCVI</head>
          <argument>
            <p rend="italic">Come il capitano di Milano ricominciò guerra al legato di Lombardia e
              al re Giovanni.</p>
          </argument>
          <p>Nel detto anno, del mese d'ottobre, messer Azzo di Milano avendo trattato d'avere la
            città di Chermona, che si tenea per la Chiesa, e cavalcatavi sua gente, ed entratine
            parte dentro a la terra per una porta ch'a·lloro fu data per gli traditori, per forza
            combattendo, dalle masnade della Chiesa che v'erano ne furono cacciati fuori, e
            rimasonne presi e morti. E poi per questa cagione messer Azzo col signore di Mantova con
            più di MV<hi rend="sup">C</hi> cavalieri venne sopra la città di Modona, e istettevi
            intorno per XX dì guastandola d'intorno. Per la qual cosa in Bologna ebbe gran paura e
            sospetto, e il legato ch'era in Romagna per andare nella Marca tornò con sua gente a
            Bologna in grande fretta, e con grande gelosia e paura di perdere Bologna.</p>
        </div2>
        <div2 type="capitolo">
          <head>CCVII</head>
          <argument>
            <p rend="italic">Di più fuochi apresi nella città di Firenze.</p>
          </argument>
          <p>Nel detto anno, a dì XIII di novembre, s'apprese fuoco da San Martino nella via che va
            in Orto San Michele, e arsono III case e la torre overo palazzo de' Giugni con grande
            danno di lanaiuoli, che in quelle aveano loro botteghe, e morirvi IIII tra uomini e
            garzoni. E la sera apresso s'aprese Oltrarno da casa i Bardi, e arsono II case. E quella
            medesima sera s'apprese al canto di Borgo San Lorenzo, ma poco arse. E poi a dì XVIIII
            di novembre s'apprese al borgo al Ciriegio, e arse una casa. E a dì XXVI di gennaio di
            mezzodì s'apprese fuoco contra il campanile vecchio di Santa Reparata da la via di
            Balla, e arse una casa. E nota che bene si mostra in Firenze la 'nfruenza del pianeto di
            Mars, che in quella ha potenza, che essendo nel segno del Leone sua tripicitade, è segno
            di fuoco, che in poco più d'uno anno tanti fuochi s'accesono nella nostra cittade, come
            appare qui, e poco adietro e innanzi; overo che s'appresono per mala provedenza e
            guardia; e a questo si dee dare più fede. E non vi maravigliate perché in questo nostro
            trattato facciamo ricordo d'ogni fuoco apreso nella città di Firenze, che all'altre
            novità paiono piccolo fatto; ma niuna volta vi s'aprende fuoco, che tutta la città non
            si commuova, e tutta gente sia sotto l'arme e in grande guardia.</p>
        </div2>
        <div2 type="capitolo">
          <head>CCVIII</head>
          <argument>
            <p rend="italic">Come l'oste de' marchesi da Ferrara fu sconfitta dal figliuolo del re
              Giovanni a San Filice.</p>
          </argument>
          <p>Nel detto anno, essendo a oste la gente de' marchesi da Ferrara coll'aiuto della lega
            di Lombardia in quantità di MC cavalieri e popolo assai sopra il castello di San Filice
            nel contado di Modona, della quale oste era capitano messer Giovanni da Campo Sampiero
            di Padova, e avendo il detto castello molto stretto con battifolli, Carlo figliuolo del
            re Giovanni si partì di Parma con sua gente, e venne a Modona per soccorrere il detto
            castello, e il legato da Bologna mandò la sua cavalleria intorno di VIII<hi rend="sup">C</hi> cavalieri alle frontiere di Modona, comandando loro che a richiesta del detto
            Carlo fossono contra i marchesi. Il detto Carlo avendo novelle come l'oste de' marchesi
            era molto sparta e male ordinata, come franco duca, sanza attendere l'aiuto dalla gente
            del legato, ma tuttora gliene crebbe vigore e baldanza, uscì di Modona con VIIII<hi rend="sup">C</hi> cavalieri molto buona cavalleria e con tutto il popolo di Modona; e
            giunto all'oste de' nimici subitamente gli assalì, e durò la battaglia dalla nona infino
            passato vespro molto ritenuta. A la fine la gente de·re Giovanni ebbono la vittoria, e
            di que' della lega de' Lombardi vi rimasono tra morti e presi più di V<hi rend="sup">C</hi> cavalieri e popolo assai; e rimasevi preso il detto messer Giovanni e molti
            conostaboli; e ciò fu a dì XXV di novembre del detto anno; onde montò molto la grandezza
            del re Giovanni, e ancora i·legato ne prese vigore; e perché disamava i marchesi, perché
            liberamente non gli vollono dare la signoria di Ferrara, e incontanente fece loro
            muovere guerra, e ardere la villa di Consandoli; e' marchesi, tutto fossono sconfitti,
            corsono in sul bolognese, e arsono la villa di Cierie.</p>
        </div2>
        <div2 type="capitolo">
          <head>CCIX</head>
          <argument>
            <p rend="italic">Come messer Azzo Visconti tolse la città di Pavia al re Giovanni.</p>
          </argument>
          <p>Nel detto anno, a l'uscita di novembre, messer Azzo Visconti capitano di Milano prese
            la città di Pavia che gli fu data da certa parte de' cittadini, la quale tenea la gente
            del re Giovanni, e corsa la terra combattendo, le masnade del re Giovanni non poterono
            risistere per la grande potenza di que' di Melano, si ridussono nel forte castello il
            quale avea fatto fare messer Maffeo Visconti anticamente quando signoreggiava Pavia, e
            quello tennono francamente più di IIII mesi, attendendo soccorso da Piagenza e da Parma
            dal figliuolo del re Giovanni e da la gente della Chiesa, e ancora la venuta del re
            Giovanni in Lombardia, come aveano promesso. Ma il detto castello era tutto affossato e
            steccato al di fuori per que' di Milano, e con forti battifolli e bastite forniti di
            grande cavalleria e grandissimo popolo. Ma venuto il re Giovanni in Lombardia con grande
            potenza di cavalleria, come innanzi faremo menzione, venne all'entrata di marzo con più
            di MD cavalieri al soccorso del detto castello, e per forza d'arme ruppe alcuno
            battifolle e isteccato, ma per la forza del luogo pochissima quantità di vittuaglia vi
            poté mettere dentro. E lui partito, poco tempo appresso fallì a quegli del castello la
            vivanda; per la qual cosa uno conte tedesco che v'era dentro per lo re Giovanni s'arendé
            possendosi partire sano e salvo con sue genti; e così fece. Della detta punga molto
            esaltò il capitano di Milano, e 'l re Giovanni n'abassò.</p>
        </div2>
        <div2 type="capitolo">
          <head>CCX</head>
          <argument>
            <p rend="italic">Come il re Giovanni andò a Vignone a papa Giovanni.</p>
          </argument>
          <p>Nel detto anno, del mese di novembre, il re Giovanni venne di Francia a Vignone in
            Proenza per parlamentare con papa Giovanni, e in sua compagnia menò più baroni e signori
            di Valdirodano per farsi fare salvocondotto, perché dubitava di venire nelle terre del
            re Ruberto; e bisognavagli bene, che per contastare la sua venuta il siniscalco di
            Proenza, messer Filippo di Sangineto, raunò in Vignone più di VI cavalieri gentili
            uomini di Proenza, e que' di Vignone erano aparecchiati in arme a suo comandamento; ma
            il papa a priego de' detti signori gli diè licenzia del venire sicuro, e comandò al
            siniscalco che non gli dovesse offendere. E venuto il re Giovanni in Vignone dinanzi al
            papa, il papa gli fece grande asalto di parole e minacce, riprendendolo delle sue
            imprese delle terre di Lombardia e di Lucca, ch'aparteneano alla Chiesa; ma tutto fu
            opera disimulata, però che tutte sue imprese erano con ordine del re di Francia e del
            legato di Bologna per abattere i tiranni di Lombardia, e perché il re di Francia per sé,
            overo per messer Carlotto suo fratello, il quale era sanza reame, cercavano sagretamente
            col papa d'essere l'uno di loro re in Italia. Il re Giovanni con infinte scuse si rimise
            a la mercé del papa, e riconciliollo il papa con seco com'era ordinato, e ristette in
            corte più di XV dì, ciascuno giorno a consiglio sagreto col papa, ove ordinarono più
            cose segrete, che poco tempo apresso partorirono, e le congiure ordinate furono palesi,
            come innanzi leggendo faremo menzione. E partitosi il re Giovanni di corte, se n'andò in
            Francia per seguire la traccia. Lasceremo alquanto degli andamenti del re Giovanni per
            dire d'altre novità di Toscana, ma tosto torneremo a sua materia, ch'assai ne cresce tra
            mano.</p>
        </div2>
        <div2 type="capitolo">
          <head>CCXI</head>
          <argument>
            <p rend="italic">Come i Sanesi sconfissono i Pisani, e poi i Pisani gli cavalcarono
              infino presso a Siena.</p>
          </argument>
          <p>Nel detto anno, avendo i Pisani tolta la signoria di Massa in Maremma, come addietro
            facemmo menzione, i Sanesi co·lloro capitano, in quantità di III<hi rend="sup">C</hi>
            cavalieri e popolo assai, cavalcarono al soccorso d'uno castello che' Pisani co'
            Massetani aveano assediato, ond'era capitano messer Dino della Rocca di Maremma con CC
            cavalieri e M pedoni. Trovandogli i Sanesi male ordinati, sì gli sconfissono a dì XVI di
            dicembre nel detto anno co·lloro grande danno, e furonne assai presi e morti, e fu preso
            il detto capitano. E poi i Sanesi corsono la Valdera infino a Folcole con grande danno
            de' Pisani. Per la quale sconfitta i Pisani adirati mandarono per soccorso a Lucca e a
            Parma, e soldarono quanta gente poterono avere, onde in poco tempo ebbono VIII<hi rend="sup">C</hi> buoni cavalieri oltramontani, e feciono loro capitano di guerra
            Ciupo degli Scolari uscito di Firenze, il quale del mese di febbraio vegnente cavalcò in
            sul contado di Siena infino al piano di Filetta, guastando e ardendo quanto innanzi si
            trovarono sanza nullo contasto, e arsono il bagno a Macereto, e poi tornarono in Valle
            di Strova e a la badia a Spugnole, e in quelle contrade feciono il somigliante, e gli
            scorridori corsono infino a Camposanto presso a due miglia a Siena, levando grandi prede
            e faccendo danno assai; e più avrebbono fatto, se non che i Fiorentini mandarono delle
            loro masnade CC cavalieri a la guardia del castello di Colle, onde i Pisani dubitando si
            ritrassono, e tornarsi a Pisa con grande onore. I Sanesi richiesono i Fiorentini
            d'aiuto, e ch'eglino mandassono a Siena le loro masnade per volere combattere co' Pisani
            quand'erano sopra loro. I Fiorentini nol vollono loro dare per non rompere pace a'
            Pisani, e per dubbio de' Fiorentini e di loro mercatantie ch'erano in Pisa; onde i
            Sanesi presono grande isdegno contra i Fiorentini, e tutta l'onta e vergogna e danno
            ricevuto da' Pisani si riputarono avere ricevuto da' Fiorentini, perché non gli aveano
            soccorsi.</p>
        </div2>
        <div2 type="capitolo">
          <head>CCXII</head>
          <argument>
            <p rend="italic">Come il figliuolo del re Giovanni venne a Lucca, e come il detto re
              Giovanni tornò in Lombardia.</p>
          </argument>
          <p>Nel detto anno, in calen di gennaio, Carlo figliuolo del re Giovanni venne di Parma a
            Lucca, e da' Lucchesi gli fu fatto grande onore sì come a·re e a·lloro signore, ma poco
            vi dimorò in Lucca: ma innanzi ch'egli si partisse volle da' Lucchesi XL<hi rend="sup">M</hi> fiorini d'oro, ma a la fine con grande fatica e renzione de' cittadini n'ebbe
              XXV<hi rend="sup">M</hi>; sì che la festa che' Lucchesi feciono della sua venuta tornò
            loro in amarore e danno. E ciò fatto, il detto Carlo si tornò in Lombardia per vedere il
            re Giovanni suo padre, il quale tornava di Francia, ed era venuto a Torino all'uscita di
            gennaio col conastabole del re di Francia, e col conte d'Armignacca, e con quello di
            Forese, e col maliscalco di Mirapesce, e più altri signori e baroni, e con un fioretto
            di VIII<hi rend="sup">C</hi> cavalieri eletti di Francia e di Borgogna e di Valdirodano.
            E dissesi ch'avea avuto da·re di Francia o in dono overo in presto C<hi rend="sup">M</hi> fiorini d'oro. E giunse in Parma a dì XXVI di febbraio, e là si trovò col
            figliuolo con più di II<hi rend="sup">M</hi> buoni cavalieri, sanza V<hi rend="sup">C</hi> che di sua gente avea nella città di Lucca. E per soccorrere il castello di
            Pavia e ricoverare la terra si partì di Parma a dì X di marzo con MD cavalieri, e fece
            la punga a Pavia per lo modo che dicemmo adietro nel capitolo della perdita ch'egli fece
            della città di Pavia. E non potendo fornire suo intendimento cavalcò in sul contado di
            Milano, e poi in su quello di Bergamo, faccendo grande dammaggio; ma però il capitano di
            Milano non si volle partire da oste dal castello di Pavia, né afrontarsi a battaglia col
            re Giovanni, il quale non potendo avere battaglia si tornò a Parma a dì XXVII di
          marzo.</p>
        </div2>
        <div2 type="capitolo">
          <head>CCXIII</head>
          <argument>
            <p rend="italic">Come il legato mandò a' Fiorentini che·ssi partissono dalla lega de'
              Lombardi.</p>
          </argument>
          <p>Nel detto anno, dì primo di febbraio, vennono in Firenze ambasciadori del legato,
            pregando il nostro Comune che si dovessono partire dalla lega de' signori di Lombardia,
            dicendo ch'erano tiranni e suoi nimici e di santa Chiesa, e allegando molte autorità e
            ragioni, che la nostra città co·lloro non era né convenevole né bella compagnia, e
            ch'egli erano stati co' nostri nimici a sconfiggerne. Fu loro risposto che ciò non
            poteva essere che la lega rimanesse, però ch'ell'era fatta con asentimento di papa
            Giovanni e del re Ruberto, e contro al Bavero e contro al re Giovanni nostri nimici e di
            santa Chiesa; e che il legato non facea bene a tenere lega o conversazione col re
            Giovanni. E per la detta richesta del legato maggiormente si confermò la detta lega per
            l'avenimento del re Giovanni, con tanta forza di cavalleria quanta menava d'oltramonti,
            avendo di lui e del legato grande sospetto; e videsi per opera, come per gli seguenti
            capitoli seguirà. E di certo, se·lla detta lega non fosse fatta e mantenuta, la nostra
            città portava grande pericolo, però che il legato col re Giovanni aveano ordinato di
            cominciar guerra da più parti per sottomettere a·lloro la nostra repubblica, ch'a certo
            la maggiore volontà che·legato avesse era che' Fiorentini gli si dessono come i
            Bolognesi, e ciò ch'egli adoperava col re Giovanni era a questo fine: e ciò si trovò
            veramente per lettere trovate, e per gli loro osordi e trattati; e però non fu follia
            se' Fiorentini s'allegarono col minore nimico per contastare al maggiore e più
          possente.</p>
        </div2>
        <div2 type="capitolo">
          <head>CCXIV</head>
          <argument>
            <p rend="italic">Come l'oste del legato sconfissono i marchesi a Consandoli, e poi
              puosono l'oste a Ferrara, e Fiorentini vi mandarono soccorso.</p>
          </argument>
          <p>Nel detto anno, a dì VI di febbraio, la cavalleria e gente del legato ch'era in Argenta
            subitamente cavalcarono a Consandoli, ov'era la gente de' marchesi, e coloro virilmente
            assalirono e sconfissono, e presono la villa e il porto e tutto il loro navilio; e fu
            preso Niccolò marchese con XL buoni uomini caporali con grande dammaggio e perdita de'
            marchesi. Per la quale sconfitta molto abassò lo stato de' marchesi, e montò la signoria
            e potenzia del legato in tale modo, che di presente sanza indugio, per comandamento del
            legato, la sua cavalleria, in quantità di MD cavalieri e popolo e navilio grandissimo,
            si puose ad oste sopra la città di Ferrara. E di presente presono il borgo di contro e
            l'isola di San Giosso, e poi di giorno in giorno crebbe l'oste; e mandòvi il legato
            tutti i caporali di Romagna, e al continovo erano nella detta oste i due quartieri del
            popolo di Bologna e tutta la loro cavalleria; e aveano compreso e quasi chiusa la città
            di Ferrara e di qua e di là da Po, sì che sanza grande pericolo non vi potea entrare né
            uscire persona. Onde a' marchesi e a que' della terra di Ferrara parea male stare, e
            molto isbigottirono per lo sùbito improviso assedio, che non s'erano forniti e non si
            credeano avere guerra dal legato, e per la sconfitta ricevuta a San Filice erano molto
            afieboliti. Ed era per perdersi la terra certamente, se non che mandarono per soccorso
            a' signori di Lombardia ch'erano tenuti alla lega, e al Comune di Firenze. Per la qual
            cosa i Fiorentini vi mandarono IIII<hi rend="sup">C</hi> cavalieri della migliore
            cavalleria ch'egli avessono, onde feciono capitano messer Francesco degli Strozzi, e Ugo
            degli Scali colla 'nsegna del Comune di Firenze, il campo bianco e 'l giglio vermiglio,
            e di sopra l'arme del re Ruberto. E partirono di Firenze a dì II di marzo, e convenne
            che facessono per necessità, non potendo andare né da Parma, né da Bologna, né per
            Romagna, la via per mare a Genova con grande fatica e ispendio, e poi da Genova a
            Milano, e poi a Verona; e là furono ricevuti da que' signori a grande onore. E la parte
            de' cavalieri che toccavano della taglia al re Ruberto, per non andare contro a le
            'nsegne della Chiesa e del legato, per grazia rimasono a le frontiere da noi a
          Lucca.</p>
        </div2>
        <div2 type="capitolo">
          <head>CCXV</head>
          <argument>
            <p rend="italic">Come il re Giovanni venne in Bologna al legato.</p>
          </argument>
          <p>Nell'anno MCCCXXXIII, a dì III d'aprile, il re Giovanni venne in Bologna al legato, e
            pasquò co·llui con grande festa; de la quale venuta in Bologna del re Giovanni molto si
            turbarono i Bolognesi, e male ne parve loro; ma ciò non poterono riparare contro la
            volontà del legato, anzi convenne loro pagare per comandamento del legato al detto re
            Giovanni contro a·loro volere fiorini XV<hi rend="sup">M</hi> d'oro. E promise al legato
            d'andare con sua cavalleria nell'oste di Ferrara, sentendo che la lega venia al soccorso
            e mandòvi innanzi il conte d'Armignacca con III<hi rend="sup">C</hi> de' suoi cavalieri
            e le sue insegne, e tornò a Parma per ordinare sua mossa. I Fiorentini veggendo
            scopertamente la lega fatta tra·re Giovanni e il legato, mandarono sagretamente a' loro
            cavalieri che non si guardasse per loro reverenza del legato, che l'aveano per loro
            nimico, dapoi ch'era venuto il re Giovanni a Bologna, e presi gaggi da·llui, e mandata
            sua gente e sue insegne nell'oste a Ferrara.</p>
        </div2>
        <div2 type="capitolo">
          <head>CCXVI</head>
          <argument>
            <p rend="italic">Come l'oste del legato ch'era all'assedio di Ferrara fu sconfitta.</p>
          </argument>
          <p>Essendo l'oste del legato intorno a Ferrara molto ingrossata, e più era per essere
            giugnendovi il re Giovanni colle sue forze come dovea, quegli della lega di Lombardia
            dubitando che·lla terra non si perdesse per loro indugio del soccorso, diliberarono di
            soccorrerla innanzi che vi venisse il re Giovanni; e mandarvi subitamente XVII<hi rend="sup">C</hi> di cavalieri, VI<hi rend="sup">C</hi> de' signori della Scala, V<hi rend="sup">C</hi> cavalieri di que' di Milano, CC cavalieri del signore di Mantova, e
            XXV gazzarre armate in Po, e IIII<hi rend="sup">C</hi> cavalieri del Comune di Firenze.
            E venuta la detta cavalleria in Ferrara quasi sagreta a que' dell'oste, subitamente
            presono consiglio d'assalire l'oste; ma quella essendo molto afforzata di fossi e di
            palizzi, ciascuna masnada rifiutava d'assalire da quella parte, e in ciò ebbe tra·lloro
            grande contesa. A la fine i capitani che v'erano per gli Fiorentini francamente
            promisono di fare la 'mpresa coll'avogaro di Trevigi e Spinetta marchese, insieme con
            uno fioretto di CL cavalieri delle masnade de' signori della Scala, intra' quali avea
            più di XL usciti di Firenze gentili uomini, i quali tutti di grande e buono volere sotto
            la bandiera del nostro Comune si ridussono, e non lasciando, perché in quella fosse al
            di sopra il rastrello e l'arme del re Ruberto. E uscirono per la porta che va a
            Francolino, per assalire l'oste da la parte ov'era più forte di fossi e di steccati.
            Tutta l'altra gente della terra a cavallo e a piè uscirono per la porta del Leone, a uno
            cenno di campana, e simile il navilio per Po per assalire il ponte da San Gioso.
            L'asalto fu forte e sùbito, ma niente aprodava per le barre e tagliate e fosse ch'erano
            tra la terra e l'oste, se non che la gente de' Fiorentini cogli altri detti di sopra
            assalirono al di dietro dell'oste, e per forza di spianatori feciono uno stretto valico
            al fosso e ruppono alquanto dello steccato; il quale per lo sùbito e improviso assalto
            da tante parti con grida e suono di campane e di stormenti, e quasi come isbalorditi
            que' dell'oste, male fu difeso, sì che con grande affanno quasi uno innanzi altro
            salirono in su lo spianato del campo, i quali schierati in sul detto campo trovarono ivi
            presso il conte d'Armignacca, con quasi tutta la cavalleria di Linguadoco e colle
            insegne del re Giovanni in quantità di VI<hi rend="sup">C</hi> cavalieri, i quali
            francamente i nostri gli asalirono; e 'l conte e sua gente si difesono e sostennono
            vigorosamente con ritenuta battaglia più di spazio d'una ora, non sappiendo qual parte
            s'avesse il migliore; e in tutta la detta oste non ebbe altra gente che punto reggesse o
            combattesse. Alla fine per la nostra buona gente e buoni capitani, i quali ciascuno fece
            il dì maraviglia in arme, ebbono la vittoria, e que' dell'oste della schiera del conte
            furono sconfitti e rotti. E ciò fatto, tutta l'altra oste si mise in volta e in fugga;
            ma poco valse il fuggire, che per lo fiume del Po, e per le gazzarre e legni armati che
            v'erano all'asalto, quasi non ne scamparono se non pochi che si misono a nuoto, che
            tutti furono o presi o morti o annegati in Po; e cadde il ponte di San Gioso per lo
            carico grande della gente che fuggia, onde molti n'anegarono, e rimasevi preso il conte
            d'Armignacca, e l'abate di Granselva, e tutti i baroni di Linguadoco, e' signori di
            Romagna, e la cavalleria di Bologna, che non furono morti a la battaglia. La detta
            dolorosa sconfitta fu a dì XIIII d'aprile MCCCXXXIII, per la quale isconfitta molto
            abassò la potenzia e signoria del legato, e lo stato de·re Giovanni molto n'afiebolìo.
            E' signori di Ferrara e le masnade della lega tutti furono ricchi di pregioni e di
            preda. Ma pochi dì apresso i marchesi per avere l'amore de' Bolognesi lasciarono tutti i
            popolani di Bologna, e poco apresso la cavalleria e' signori di Romagna, per recarglisi
            ad amici e torgli al legato.</p>
        </div2>
        <div2 type="capitolo">
          <head>CCXVII</head>
          <argument>
            <p rend="italic">Di fuochi e altre novità state nella città di Firenze.</p>
          </argument>
          <p>Nel detto anno MCCCXXXIII s'apprese fuoco in Firenze dì XVIIII d'aprile di notte da la
            porta dell'alloro da Santa Maria Maggiore, e arsevi una casa. E poi a dì XVII di luglio
            s'apprese in Parione, e arsene un'altra. E in questo anno si cominciò a fondare la
            grande porta da San Friano, overo da Verzaia, e fu molto isformata a comparazione
            dell'altre della città; e furonne assai ripresi gli uficiali che·lla feciono cominciare.
            E in questo anno, uno mese innanzi la festa di san Giovanni, sì feciono in Firenze due
            brigate d'artefici, l'una nella via Ghibellina, tutti vestiti a giallo, e furono bene
            CCC; e nel Corso de' Tintori dal ponte Rubaconte fu l'altra brigata vestiti a bianco, e
            furono da V<hi rend="sup">C</hi>. E durò da uno mese continuo giuochi e sollazzi per la
            città, andando a due a due per la terra con trombe e più stormenti, e colle ghirlande in
            capo danzando, col loro re molto onorevolemente coronato e con drappo ad oro sopra capo,
            e alla loro corte faccendo al continuo e cene e desinari con grandi e belle spese. Ma la
            detta allegrezza poco tempo apresso tornò in pianto e dolore, spezialmente in quelle
            contrade, per cagione del diluvio che venne in Firenze, e più gravò là che in altra
            parte della città, come innanzi faremo menzione; e parve segno per contrario della
            futura aversità, sì come le più volte aviene delle false e fallaci felicità temporali,
            che dopo la soperchia allegrezza segue soperchio amarore. E ciò è bene da notare per
            assempro di noi e di chi apresso di noi verrà.</p>
        </div2>
        <div2 type="capitolo">
          <head>CCXVIII</head>
          <argument>
            <p rend="italic">Di certi andamenti del re Giovanni a Bologna a richesta del legato.</p>
          </argument>
          <p>Nel detto anno, a dì XV di maggio, dopo la detta sconfitta da Ferrara il legato
            dubitando di suo stato mandò per lo re Giovanni, il quale venne di Parma a Bologna a
            parlamentare co·llui con poca compagnia, e tosto si partì con moneta ch'ebbe dal legato.
            Ma poi a dì VIII di giugno ritornò a Bologna con II<hi rend="sup">M</hi> cavalieri per
            andare in Romagna, e fare soccorrere il castello di Mercatello in Massa Tribara ch'era
            assediato dagli Aretini. Della quale venuta i Bolognesi ebbono grande paura e sospetto,
            che 'l re Giovanni non gli volesse signoreggiare, e rimettervi i Ghibellini. Ma
            dimorando lui in Bologna, gli Aretini ebbono per patti il detto castello per lo 'ndugio
            del soccorso del re Giovanni; e dissesi palese che 'l re Giovanni sì come amico degli
            Aretini, e a·lloro preghiera e per animo di parte ghibellina, indugiò il soccorso. Per
            la qual cosa il legato s'indegnò co·llui, e partissi da Bologna sanza suo congio a dì XV
            di giugno, e tornossi in Parma. E poi a dì XVI di luglio il detto re Giovanni venne alla
            città di Lucca, e fecevi fare a' Lucchesi una imposta di XV<hi rend="sup">M</hi> fiorini
            d'oro per pagare sua gente; e quella ricolta, a dì XIII d'agosto si partì di Lucca egli
            e 'l figliuolo, e andonne a Parma.</p>
        </div2>
        <div2 type="capitolo">
          <head>CCXIX</head>
          <argument>
            <p rend="italic">Come furono morti il conte dell'Anguillara e Bertoldo degli Orsini da'
              Colonnesi.</p>
          </argument>
          <p>Nel detto anno, a dì VI di maggio, essendo stata lungamente briga tra' Colonnesi e gli
            Orsini di Roma, essendo il conte dall'Anguillara con Bertoldo di messer<gap/> degli
            Orsini suo cognato, vegnendo per certo trattato d'accordo per accozzarsi con messer
            Stefano della Colonna e con gli altri, Stefanuccio di Sciarra della Colonna con sua
            compagnia di gente d'arme a cavallo mise uno aguato fuori del castello di Cesaro, e
            improviso assalirono i detti Bertoldo Orsini e il detto conte, i quali di ciò non si
            guardavano ed erano meno gente di loro. Veggendosi assalire si difesono vigorosamente,
            ma per lo soperchio furono rotti, e' detti Bertoldo e il conte morti, il quale Bertoldo
            era il più ridottato uomo di Roma e il più valentre; e di lui fu grande danno, e molto
            ne furono ripresi i Colonnesi, sì per lo tradimento, e ancora perché per quante guerre
            erano state tra gli Orsini e' Colonnesi insieme, mai in loro persone non s'erano né
            morti né fediti, e questo fu cominciamento di molto male; e però n'avemo fatta
          menzione.</p>
        </div2>
        <div2 type="capitolo">
          <head>CCXX</head>
          <argument>
            <p rend="italic">Come i Saracini presono il forte castello di Giubeltaro in Ispagna.</p>
          </argument>
          <p>Nel detto anno, del mese di giugno, i Saracini di Morrocco e quegli di Granata,
            sentendo che 'l forte castello di Giubeltaro in Ispagna, che anticamente fu loro, era
            male fornito di vittuaglia e per la carestia ch'era al paese, e per certo trattato
            subitamente con grande navilio e esercito di gente a cavallo e a piè vi vennono per mare
            e per terra, e quello in pochi giorni per tradimento del castellano ebbono a patti per
            molti danari gli diedono; tutto fosse mal fornito, si potea tenere tanto che fosse
            soccorso. Come il re di Spagna il seppe, incontanente v'andò a oste con tutto suo
            podere, e avrebbelo riavuto assai tosto, perché ancora non era bene fornito per lo
            sùbito soccorso del re di Spagna, se non che, come piacque a Dio, per fortuna di mare il
            navilio del re di Spagna partito di Sibilia col foraggio e fornimento dell'oste
            soprastette più giorni, onde l'oste de' Cristiani ebbe grande soffratta di vittuaglia, e
            per necessità gli convenne partire; e se i Saracini di Granata l'avessono saputo, non ne
            campava uomo, che non fosse morto o preso. E partita la detta oste, III dì appresso vi
            giunse il detto navilio col fornimento, ma il soccorso fu invano. E così aviene sovente
            de' casi della guerra, come dispone Idio per le peccata.</p>
        </div2>
        <div2 type="capitolo">
          <head>CCXXI</head>
          <argument>
            <p rend="italic">Come il re Adoardo ii giovane sconfisse gli Scotti a Vervicche.</p>
          </argument>
          <p>Nel detto anno, a dì XVIIII di luglio, essendo il re Adoardo il giovane d'Inghilterra
            con grande oste d'Inghilesi e d'altra gente sopra la città, overo terra, di Vervicche,
            ch'è a' confini tra l'Inghilterra e la Scozia, gli Scotti per soccorrere la terra vi
            vennono col loro re, ch'avea nome Davit, figliuolo che fu del valente Ruberto di Brus re
            di Scozia, onde adietro è fatta menzione, e con tutto loro isforzo degli Scotti, i quali
            sanza indugio s'affrontarono a battaglia con gl'Inghilesi. E per la buona cavalleria
            ch'avea il re d'Inghilterra, e di Fiandra e di Brabante e d'Analdo, onde fu capitano
            messer Amerigo di Bielmonte, mise gli Scotti in isconfitta; e rimasonvi tra morti e
            presi più di XXV<hi rend="sup">M</hi> uomini, ch'erano quasi tutti a piè. E avuta il re
            d'Inghilterra la detta vittoria, pochi dì apresso gli s'arendé la terra di Vervicche
            liberamente. La detta guerra ricominciò in questo modo, come facemmo menzione, al tempo
            del buono Adoardo il vecchio, avolo di questo giovane Adoardo: grandi guerre e battaglia
            furono intra·llui e 'l re Ruberto di Brus, onde poi fu pace; e morto il re Ruberto di
            Brus rimase suo figliuolo il detto Davit piccolo fanciullo; e lui cresciuto in età, il
            detto Adoardo il giovane gli diede per moglie la serocchia, e coronollo del reame di
            Scozia faccendolo ugnere re, che mai più niuno in Iscozia fu unto e sagrato,
            riconoscendo da·llui il reame con certo omaggio. Il detto Davit per suduzione di Filippo
            di Valos re di Francia si rubellò dal re d'Inghilterra, e colla moglie passò in Francia;
            per la qual cosa si rinovellò l'antica guerra tra gl'Inghilesi e gli Scotti; onde il re
            d'Inghilterra cassò il detto Davit de·reame di Scozia, e fecelo suo ribello, ed elesse e
            coronò per re di Scozia Ruberto di Bagliuolo consorto per nazione di Ruberto di Brus, e
            imprese la detta guerra, onde nacque la detta sconfitta. E tutto che 'l re d'Inghilterra
            avesse la vittoria nella detta guerra, morirono il conte d'Eriforte e due altri suoi
            cugini e più altri grandi baroni d'Inghilterra. Avemo steso la detta ricominciata
            guerra, perché ne surse e nacque poi la grande guerra tra 'l re di Francia e
            d'Inghilterra, come innanzi farà menzione.</p>
        </div2>
        <div2 type="capitolo">
          <head>CCXXII</head>
          <argument>
            <p rend="italic">Come il Dalfino di Vienna fu morto dalla gente del conte di Savoia.</p>
          </argument>
          <p>Nel detto anno, all'uscita del mese di luglio, essendo il Dalfino di Vienna ad assedio
            dell'Amperiera, castello del conte di Savoia, con MV<hi rend="sup">C</hi> cavalieri tra
            di sua gente e d'amici, volendo il detto Dalfino fare dare battaglia al detto castello,
            e andando in persona disarmato proveggendo intorno a quello, gli venne uno quadrello di
            balestro grosso per tale modo che, lui recato al padiglione e sferrato, passò di questa
            vita. E però è follia a' prencipi di mettersi a sì fatte cerche disarmati, che mettono a
            pericolo loro e tutta loro oste. Ma per la morte del Dalfino i suoi baroni e cavalieri
            non abandonarono l'assedio, ma come franchi e valenti, tanto vi stettono ch'ebbono il
            castelletto per forza, e quanti dentro vi trovarono tutti gli manganarono fuori delle
            mura; e poi corsono il paese e terre di Savoia sanza contasto niuno. Apresso lui fu
            fatto Dalfino messer Uberto suo fratello, il quale era a Napoli col re Ruberto suo zio,
            il quale venuto in suo paese per consiglio di papa Giovanni e del re Ruberto, per
            cagione che 'l re di Francia domandava al papa di volere il reame di Vienna e d'Arli, sì
            si pacificò col conte di Savoia, perché il re di Francia non gli signoreggiasse.</p>
        </div2>
        <div2 type="capitolo">
          <head>CCXXIII</head>
          <argument>
            <p rend="italic">Come il re d'Ungheria venne a Napoli, e il figliuolo isposò la figlia
              del duca di Calavra.</p>
          </argument>
          <p>Nel detto anno, l'ultimo dì di luglio, Carlo Umberto re d'Ungheria con Andreas suo
            secondo figliuolo con molta baronia arrivaro alla terra di Bestia in Puglia, e loro
            venuti a Manfredonia, da messer Gianni duca di Durazzo e fratello del re Ruberto con
            molta baronia furono ricevuti a grande onore, e conviati infino a Napoli; e là vegnendo,
            il re Ruberto gli si fece incontro infino a' prati di Nola, basciandosi in bocca con
            grandi acoglienze, e ordinovisi e fecesi fare per lo re una chiesa a onore di nostra
            Donna per perpetua memoria di loro congiunzione. E poi giunti in Napoli, si cominciò la
            festa grande, e fu molto onorato il re d'Ungheria dal re Ruberto, il quale era suo
            nipote, figliuolo che fu di Carlo Martello primogenito del re Carlo secondo, il quale
            per molti si dicea ch'a·llui succedea il reame di Cicilla e di Puglia; e per questa
            cagione parendone al re Ruberto avere coscienza, e ancora perch'era morto il duca di
            Calavra figliuolo del re Ruberto; e nonn–era rimaso di lui altro che due figliuole
            femmine, né·re Ruberto non avea altro figliuolo maschio, innanzi che 'l reame tornasse
            ad altro lignaggio sì volle il re Ruberto che dopo lui succedesse il reame al figliuolo
            del detto re d'Ungheria suo nipote. E per dispensagione e volontà di papa Giovanni e di
            suoi cardinali sì fece sposare al detto Andreas, ch'era d'età di VII anni, la figliuola
            maggiore che fu del duca di Calavra, ch'era d'età di V anni, e lui fece duca di Calavra
            a dì XXVI di settembre del detto anno con grande festa, a la quale il Comune di Firenze
            mandò VIII ambasciadori de' maggiori cavalieri e popolani di Firenze, con L famigliari
            tutti vestiti d'una assisa per fare onore a' detti re, i quali molto gradiro. E compiuta
            la detta festa, poco apresso si partì il re d'Ungheria e tornò in suo paese, e lasciò a
            Napoli il figliuolo co la moglie alla guardia del re Ruberto con ricca compagnia.</p>
        </div2>
        <div2 type="capitolo">
          <head>CCXXIV</head>
          <argument>
            <p rend="italic">Come fu fatta pace tra' Pisani e' Sanesi.</p>
          </argument>
          <p>Nel detto anno, a dì II di settembre, essendo stato lungo trattato d'accordo da' Pisani
            a' Sanesi della guerra avuta insieme per cagione della città di Massa, menato per lo
            Comune e vescovo di Firenze, i quali in ciò molto s'adoperaro, vi si diè compimento
            nella città di Firenze, ov'era grande ambasceria dell'uno Comune e dell'altro in questo
            modo: che Massa rimanesse libera rimettendo dentro ogni parte che n'era fuori, e non
            v'avessono affare né Pisani né Sanesi, ma che il detto vescovo di Firenze vi mettesse la
            signoria per tre anni a sua volontà, il quale al continuo vi mettea signoria di Firenze;
            di questa pace furono mallevadori per l'uno Comune e per l'altro il Comune di Firenze,
            con pena di diecimila marchi d'argento a pagare per la parte che·lla pace rompesse a
            l'altra. La quale pace poco tempo s'attenne per gli Sanesi, come innanzi farà
          menzione.</p>
        </div2>
        <div2 type="capitolo">
          <head>CCXXV</head>
          <argument>
            <p rend="italic">Come la città di Forlì e quella d'Arimino e di Cesena in Romagna si
              rubellarono al legato.</p>
          </argument>
          <p>Nel detto anno MCCCXXXIII, domenica a dì XVIIII di settembre, Francesco di Sinibaldo
            Ordilaffi, il quale era cacciato di Forlì per lo legato, entrò in Forlì nascosamente in
            uno carro di fieno; e come fu nella città mandò per tutti i suoi amici, caporali della
            terra, da' quali molto era amato per li suoi antichi; e saputa la sua venuta, furono
            molto allegri, perché parea loro male stare alla signoria de' Caorsini e di Linguadoco.
            E incontanente feciono armare tutto il popolo, e corsono a la piazza gridando: «Viva
            Francesco, e muoia il legato, e chi è di Linguadoco!», e corsono la terra, e rubarono
            gli uficiali del legato, e alquanti ne furono morti, e gli altri che scamparono si
            fuggirono a Faenza. E poi il mercoledì apresso, a dì XXII di settembre, messer Malatesta
            d'Arimino con suoi seguaci entrò in Rimino con CC cavalieri e pedoni assai per una porta
            che gli fu data da que' della terra, e corse la terra, e uccisono e rubarono e presono
            quanta gente v'avea dentro del legato, ch'erano più di cinquecento tra a cavallo e a
            piè, che non ne poté fuggire alcuno. E simile in que' dì si rubellò la città di Cesena
            per gli cittadini medesimi, salvo il castello ch'era molto forte; in quello si ridussono
            le masnade del legato, ma quello assediato d'entro e di fuori per que' di Cesena e per
            gli altri Romagnuoli, afossandolo e steccandolo d'intorno, il quale non avendo soccorso
            dal legato, s'arrenderono poi all'entrante di gennaio, salve le persone. E nota che non
            fu sanza cagione la detta rubellazione; intra·ll'altre maggiori fu perché tutti i
            signori e caporali di Romagna furono presi alla sconfitta di Ferrara in servigio della
            Chiesa e del legato, e convennonsi ricomperare, e per loro redenzione il legato come
            ingrato signore non li volle sovenire di niente, né solamente prestare loro di sua
            moneta.</p>
        </div2>
        <div2 type="capitolo">
          <head>CCXXVI</head>
          <argument>
            <p rend="italic">Come i figliuoli che furono di Castruccio vollono torre Lucca al re
              Giovanni e come egli si partì d'Italia, e lasciò Lucca a' Rossi di Parma.</p>
          </argument>
          <p>Nel detto anno avendo il re Giovanni di Buem intendimento di partirsi d'Italia,
            veggendo che·lle sue imprese non gli riuscivano prospere come s'avisava, essendo in
            Parma cercò per più trattati di vendere la città di Lucca, e co' Fiorentini e co' Pisani
            e con altri. Ma alla fine parendogli vergogna di ciò fare, non vi diede compimento.
            Sentendo questo i figliuoli che furono di Castruccio, dubitando di non perdere loro
            stato, i quali il re Giovanni tenea seco istadichi in Parma per sospetto di loro,
            nascosamente si partirono di Parma e vennono in Carfagnana, e co·lloro seguaci di Lucca
            e di fuori ordinarono di torre e rubellare la città di Lucca al re Giovanni. E a dì XXV
            di settembre del detto anno la notte entrarono in Lucca con grande séguito di gente
            a·ccavallo e a·ppiè, e corsono la terra, e furonne signori quello dì e·ll'altro
            seguente, salvo del castello dell'Agosta, nel quale si ridussono le masnade del re
            Giovanni ch'erano in Lucca. Sentendo il re Giovanni la partita de' figliuoli di
            Castruccio e·lla detta cospirazione, subitamente si partì di Parma con parte di sua
            gente, e in meno di due dì fu venuto a·lLucca; cioè fu lunedì sera a dì XXVII di
            settembre; e per lo sùbito avenimento di lui, ch'a pena si potea credere per gli
            Lucchesi se non quando il vidono, e giunto in Lucca, la sua gente corsono la terra;
            e·lla notte medesima i figliuoli di Castruccio e·lloro seguaci si partirono di Lucca e
            andarne in Carfagnana; i quali il re Giovanni fece isbandire come traditori. E alquanti
            giorni apresso dimorò in Lucca; ma innanzi si partisse trasse da' Lucchesi quanta moneta
            poté avere, e·ppoi lasciò a' Rossi di Parma la guardia e·lla signoria della città di
            Lucca, e impegnolla loro per XXXV<hi rend="sup">M</hi> di fiorini d'oro ch'ebbe da·lloro
            contanti, e tornato in Parma, incontanente si partì col figliuolo e con certi caporali
            di sua gente a dì XV d'ottobre del detto anno, e andossene nella Magna lasciando Parma
            e·lLucca alla signoria de' Rossi, e Reggio alla signoria di quegli da Fogliano, e Modona
            alla signoria di que' di casa i Pigli, e da ciascuno ebbe moneta assai. Tale e così
            onorevole fu la partita di Lombardia e di Toscana del re Giovanni, ch'al cominciamento
            ch'egli venne in Italia ebbe dalla fallace fortuna tanta prosperità con poca fatica,
            avendo ferma speranza d'essere in poco di tempo al tutto re e·ssignore d'Italia
            coll'aiuto della Chiesa e del suo legato, e col favore del re di Francia, la quale al
            tutto gli tornò in vano.</p>
        </div2>
        <div2 type="capitolo">
          <head>CCXXVII</head>
          <argument>
            <p rend="italic">D'una grande quistione che mosse papa Giovanni che l'anime beate non
              poteano vedere Iddio perfettamente infino al dì del giudicio.</p>
          </argument>
          <p>Nel detto anno MCCCXXXIII si piuvicò per papa Giovanni apo Vignone, con tutto che più
            di due anni dinanzi l'avesse conceputo e trovato, l'opinione della visione dell'anime
            quando sono passate di questa vita, cioè ch'egli sermonò in piuvico concestoro per più
            volte dinanzi a tutti suoi cardinali e prelati di corte che niuno santo, eziandio santa
            Maria, non può perfettamente vedere la beata speme, cioè Iddio in trinitade, la qual'è
            la vera deitade, ma dicea che·ssolo possono vedere l'umanità di Cristo la quale prese
            della vergine Maria; e·lla detta visione imperfetta dicie che durerebbe infino al
            chiamare dell'angelica tromba, ciò fia quando il figliuolo di Dio verrà a giudicare i
            vivi e' morti, dicendo a' beati: «<foreign lang="lat">Venite benedicti patris mei,
              percipite regnum</foreign>, <abbr>etc.</abbr>»; e <foreign lang="lat">de
            converso</foreign>, cioè a' dannati: «<foreign lang="lat">Ite maladetti in ignem
              etternum</foreign>»; d'allora inanzi per gli beati perfettamente sarà in loro la
            visione chiara della vera e infinita deità; e così sarà il contradio delle pene de'
            dannati, che sì come per lo merito del bene fare infino al detto giorno la loro
            beatitudine fia imperfetta e non compiuta, così dicie e s'intendea del male avere fatto
            la pulizione e·lla pena e 'l supplicio essere imperfetti. Onde nota che non mostrava per
            lo suo oppinione che inferno sia infino al dire della parola «<foreign lang="lat">Ite
              maladitti</foreign>
            <abbr>etc.</abbr>». Questo suo oppenione provava e argumentava per molte autorità e
            detti di santi; la quale quistione dispiaceva alla maggiore parte de' cardinali;
            nondimeno e' comandò loro e a tutti i maestri e prelati di corte sotto pena di
            scomunicazione che ciascuno studiasse sopra la detta quistione della visione de' santi,
            e facessene a·llui relazione, secondo che ciascuno sentisse o del pro o del contro,
            tuttora protestando che infino allora nonn–avea diterminato ad alcuna delle parti, ma
            ciò che–nne dicea e proponea era per via di disputazione e d'esercizio di trovare il
            vero. Ma con tutte le sue protestagioni di certo si dicea e vedea per opera ch'egli
            sentiva e credeva al detto oppinione; però che qualunque maestro o prelato gli recava
            alcuna autorità o detto di santi che in alcuna parte favorasse il detto suo oppinione,
            il vedea volentieri, e gli faceva grazia d'alcuno benificio. Il quale oppinione
            sermonandolo a Parigi il ministro generale de' frati minori, il quale era del paese del
            papa e sua criatura, fu riprovato per tutti i maestri di divinità di Parigi, e per gli
            frati predicatori e romitani e carmelliti, e per lo re Filippo di Francia il detto
            ministro fu forte ripreso dicendogli ch'egli era eretico, e che s'egli non si
            riconoscesse del detto errore, il farebbe morire come paterino, però che suo reame non
            sostenea nulla resia; ed eziandio se 'l papa medesimo ch'avea mosso il detto falso
            oppinione il volesse sostenere, il riproverebbe per eretico, dicendo laicamente, come
            fedele Cristiano, che invano si pregherebbono i santi, o avrebbesi speranza di salute
            per gli loro meriti, se nostra Donna santa Maria e santo Giovanni e santo Piero e Paolo
            e gli altri santi non potessono vedere la deità infino al dì del giudicio, e avere
            perfetta beatitudine in vita etterna; e che per quella oppinione ogni indulgenza e
            perdonanza data per antico per santa Chiesa, o che si desse, era vana; la qual cosa
            sarebbe grande errore e guastamento della fede cattolica. E convenne che innanzi si
            partisse il detto ministro sermonasse il contradio, dicendo che ciò ch'avea detto era in
            quistionando, ma la sua credenza era quella che santa Chiesa era consueta di credere e
            predicare. E sopra ciò il re di Francia e lo re Ruberto ne scrissono a papa Giovanni
            riprendendolo cortesemente, che con tutto che 'l detto oppinione sostenesse in
            quistionando per trovare il vero, non si convenia a papa di muovere le quistioni
            sospette contra la fede cattolica, ma chi le movesse dicidere e istirpare. Della qual
            cosa molto furono contenti la maggiore parte de' cardinali, i quali ripugnavano il detto
            oppinione. E per questa cagione il re di Francia prese grande audacia sopra papa
            Giovanni e no·llo richiedea di quella grazia o cosa ch'egli domandasse, ch'egli osasse
            disdire. E fu grande cagione perché papa Giovanni condiscese al re di Francia in dargli
            intendimento della signoria d'Italia e dello imperio di Roma per gli trattati mossi per
            lo re Giovanni, come in alcuna parte avemo fatta menzione, e faremo per lo 'nanzi. Il
            sopradetto oppinione si quistionò in corte mentre che papa Giovanni vivette, e poi per
            più d'uno anno; alla fine si dichiarò e fu riprovato, come innanzi leggendo si potrà
            trovare. Lasceremo della detta quistione, ch'assai n'avemo detto, e torneremo a nostra
            materia de' fatti della nostra città di Firenze per contare d'una grande aversità e
            pericolo di diluvio d'acqua che venne in quegli tempi in quella, la quale è bene da
            farne distesa memoria, che fu delle maggiori novità e pericolo che mai ricevesse la
            città di Firenze dapoi ch'ella fu rifatta. E però cominceremo in raccontando quello
            diluvio il XII libro, però che ne pare che si convenga, però che fu quasi uno
            rimutamento di secolo della nostra città.</p>
        </div2>
      </div1>
      <div1 type="libro">
        <head>LIBRO DODECIMO</head>
        <argument>
          <p rend="italic">Qui comincia il libro dodecimo, il quale, nel suo cominciamento faremo
            memoria d'uno grande diluvio d'acqua che venne in Firenze e quasi in tutta Toscana.</p>
        </argument>
        <div2 type="libro">
          <head>I</head>
          <p>Nelli anni di Cristo MCCCXXXIII, il dì di calen di novembre, essendo la città di
            Firenze in grande potenzia, e in felice e buono stato, più che fosse stata dalli anni
            MCCC in qua, piacque a Dio, come disse per la bocca di Cristo nel suo Evangelio:
            «Vigilate, che·nnon sapete il dìe né l'ora del iudicio Dio», il quale volle mandare
            sopra la nostra città; onde quello dì de la Tusanti cominciòe a piovere diversamente in
            Firenze ed intorno al paese e ne l'alpi e montagne, e così seguì al continuo IIII dì e
            IIII notti, crescendo la piova isformatamente e oltre a modo usato, che pareano aperte
            le cataratte del cielo, e con la detta pioggia continuando grandi e spessi e
            spaventevoli tuoni e baleni, e caggendo folgori assai; onde tutta gente vivea in grande
            paura, sonando al continuo per la città tutte le campane delle chiese, infino che non
            alzòe l'acqua; e in ciascuna casa bacini o paiuoli, con grandi strida gridandosi a Dio:
            «Misericordia, misericordia!» per le genti ch'erano in pericolo, fuggendo le genti di
            casa in casa e di tetto in tetto, faccendo ponti da casa a casa, ond'era sì grande il
            romore e 'l tumulto, ch'apena si potea udire il suono del tuono.</p>
          <p>Per la detta pioggia il fiume d'Arno crebbe in tanta abondanza d'acqua, che prima onde
            si muove scendendo de l'alpi con grande rovina ed empito, sì che sommerse molto del
            piano di Casentino, e poi tutto il piano d'Arezzo, del Valdarno di sopra, per modo che
            tutto il coperse e scorse d'acqua, e consumòe ogni sementa fatta, abbattendo e
            divellendo li alberi, e mettendosi inanzi e menandone ognimolino e gualchiere ch'erano
            in Arno, e ogni edificio e casa presso a l'Arno che fosse non forte; onde periro molte
            genti.</p>
          <p>E poi scendendo nel nostro piano presso a Firenze, acozzandosi il fiume della Sieve con
            l'Arno, la qual era per simile modo isformata e grandissima, e avea allagato tutto il
            piano di Mugello, non pertanto che ogni fossato che mettea inn–Arno parea un fiume, per
            la quale cosa giuovedì a nona a dì IIII di novembre l'Arno giunse sì grosso a la città
            di Firenze, ch'elli coperse tutto il piano di San Salvi e di Bisarno fuori di suo corso,
            in altezza in più parti sopra i campi ove braccia VI e dove VIII e dove più di X
            braccia; e fue sì grande l'empito de l'acqua, non potendola lo spazio ove corre l'Arno
            per la città ricevere, e per cagione e difetto di molte pescaie fatte infra la città per
            le molina, onde l'Arno per le dette pescaie era alzato oltre l'antico letto di più di
            braccia VII; e però salì l'altezza de l'acqua alla porta de la Croce a Gorgo e a quella
            del Renaio per altezza di braccia VI e più; e ruppe e mise in terra l'antiporto de la
            detta porta, e ciascuna delle dette porte per forza ruppe e mise in terra.</p>
          <p>E nel primo sonno di quella notte ruppe il muro del Comune di sopra al Corso de'
            Tintori incontro a la fronte del dormentorio de' frati minori per ispazio di braccia
            CXXX; per la quale rottura venne l'Arno più a pieno ne la città, e addusse tanta
            abondanza d'acqua, che prima ruppe e guastò il luogo de' frati minori, e poi tutta la
            città di qua da l'Arno; generalmente le rughe coperse molto, e allagò ove più e ove
            meno; ma più nel sesto di San Piero Scheraggio e porte San Piero e porte del Duomo, per
            lo modo che chi leggerà per lo tempo avenire potrà comprendere i termini fermi e
            notabili onde faremo menzione apresso.</p>
          <p>Nella chiesa e Duomo di San Giovanni salì l'acqua infino al piano di sopra de l'altare,
            più alto che mezze le colonne del profferito dinanzi a la porta. E in Santa Liperata
            infino a l'arcora de le volte vecchie di sotto al coro; e abbatté in terra la colonna co
            la croce del segno di san Zanobi ch'era ne la piazza. E al palagio del popolo ove stanno
            i priori salì il primo grado della scala ove s'entra, incontro a la via di Vacchereccia,
            ch'è quasi il più alto luogo di Firenze. E al palagio del Comune ove sta la podestà salì
            nella corte di sotto dove si tiene la ragione braccia VI. Alla Badia di Firenze, infino
            a piè de l'altare maggiore, e simile salì a Santa Croce al luogo de' frati minori infino
            a piè de l'altare maggiore; e in Orto San Michele e in Mercato Nuovo salì braccia II; e
            in Mercato Vecchio braccia II, per tutta la terra. E Oltrarno salìo ne le rughe lungo
            l'Arno in grande altezza, spezialmente da San Niccolò, e in borgo Pidiglioso, e in borgo
            San Friano, e da Camaldoli, con grande disertamento delle povere e minute genti
            ch'abitavano in terreni. In piazza infino a la via traversa, e in via Maggio infino
            presso a San Felice.</p>
          <p>E il detto giuovidì ne l'ora del vespro la forza e empito de l'acqua del corso d'Arno
            ruppe la pescaia d'Ognesanti e gran parte del muro del Comune, ch'è a lo 'ncontro e
            dietro al borgo a San Friano, in due parti, per ispazio di braccia più di V<hi rend="sup">C</hi>. E la torre de la guardia, ch'era in capo del detto muro, per due
            folgori fu quasi tutta abattuta. E rotta la detta pescaia d'Ognesanti, incontanente
            rovinò e cadde il ponte alla Carraia, salvo due archi dal lato di qua. E incontanente
            apresso per simile modo cadde il ponte da Santa Trinita, salvo una pila e un arco verso
            la detta chiesa, e poi il ponte Vecchio è stipato per la preda de l'Arno di molto
            legname, sì che per istrettezza del corso l'Arno che v'è salì e valicò l'arcora del
            ponte, e per le case e botteghe che v'erano suso, e per soperchio dell'acqua l'abatté e
            rovinò tutto, che non vi rimase che due pile di mezzo. E al ponte Rubaconte l'Arno
            valicò l'arcora dal lato, e ruppe le sponde in parte, e intamolò in più luogora; e ruppe
            e mise in terra il palagio del castello Altafronte, e gran parte de le case del Comune
            sopr'Arno dal detto castello al ponte Vecchio.</p>
          <p>E cadde in Arno la statua di Mars, ch'era in sul pilastro a piè del detto ponte Vecchio
            di qua. E nota di Mars che li antichi diceano e lasciarono in iscritta che quando la
            statua di Mars cadesse o fosse mossa, la città di Firenze avrebbe gran pericolo o
            mutazione. E non sanza cagione fu detto, che per isperienza s'è provato, come in questa
            cronica farà menzione. E caduto Mars, e quante case avea dal ponte Vecchio a quello da
            la Carraia, e infino alla gora lungo l'Arno rovinato, e in borgo Sa·Iacopo, eziandio
            tutte le vie lung'Arno di qua e di là rovinaro, che a riguardare le dette rovine parea
            quasi uno caos; e simile rovinaro molte case male fondate per la città in più parti. E
            se non fosse che la notte vegnente rovinò del muro del Comune dal prato d'Ognesanti da
            braccia CCCCL per la forza dell'acqua, la quale rottura sfogò l'abondanza della raccolta
            acqua, onde la città era piena e tuttora crescea, di certo la città era in grande
            pericolo, e per montare l'acqua in tutte parti della città il doppio che non fece; ma
            rotto il detto muro, tutta l'acqua ch'era ne la città ricorse con grande foga a l'Arno,
            e fu venuta quasi meno e nella città fuori del corso d'Arno il venerdì ad ora di nona,
            lasciando la città e tutte le vie e case e botteghe terrene e volte sotterra, che molte
            n'avea in Firenze, piene d'acqua di puzzolente mota, che non si sgombrò in sei mesi; e
            quasi tutti i pozzi di Firenze guastò, e si convennero rifondare per lo calo del letto
            d'Arno.</p>
          <p>E seguendo il detto diluvio apresso la città verso ponente, tutto il piano di Legnaia,
            e d'Ertignano, e di Settimo, d'Ormannoro, Campi, Brozzi, Sammoro, Peretola, e Micciole
            infino a Signa, e del contado di Prato, coperse l'Arno diversamente in grande altezza,
            guastando i campi, vigne, menandone masserizie, e le case e molina e molte genti e quasi
            tutte le bestie; e poi passato Montelupo e Capraia, e per la giunta di più fiumi che di
            sotto a Firenze mettono in Arno, i quali ciascuno venne rabbiosamente rovinando tutti i
            loro ponti. Per simile modo e maggiormente coperse l'Arno e guastò il Valdarno di sotto,
            e Pontormo e Empoli e Santa Croce e Castelfranco, e gran parte de le mura di quelle
            terre rovinaro, e tutto il piano di San Miniato e di Fucecchio e Montetopoli e di Marti
            al Ponte ad Era.</p>
          <p>E giugnendo a Pisa sarebbe tutta sommersa, se non che l'Arno sboccò dal fosso Arnonico
            e dal borgo a le Capanne nello stagno; il quale stagno poi fece un grande e profondo
            canale infino in mare, che prima non v'era; e da l'altro lato di Pisa isgorgò ne li
            Osori e mise nel fiume del Serchio; ma con tutto ciò molto allagò di Pisa, e fecevi gran
            danno, e guastò tutto 'l piano di Valdiserchio e intorno a Pisa, ma poi vi lasciò tanto
            terreno, che alzò in più parti due braccia con grande utile del paese.</p>
          <p>Questo diluvio fece alla città e contado di Firenze infinito danno di persone intorno
            di III<hi rend="sup">C</hi>, tra maschi e femine, piccioli e grandi, ch'al principio si
            credea di più di III<hi rend="sup">M</hi>, e di bestiame grande quantità, di rovina de'
            ponti e di case e molina e gualchiere in grande numero, che nel contado non rimase ponte
            sopra nullo fiume e fossato che non rovinasse; di perdita di mercatantie, panni lani di
            lanaiuoli per lo contado, e d'arnesi, e di masserizie, e del vino, che·nne menòe le
            botti piene, assai ne guastòe; e simile di grano e biade ch'erano per le case, sanza la
            perdita di quello ch'era seminato, e il guastamento e rovina delle terre e de' campi;
            l'acqua coperse e guastò, i monti e piaggie ruppe e dilaniò, e menò via tutta la buona
            terra. Sì che a stimare a valuta di moneta il danno de' Fiorentini, io che vidi queste
            cose per nullo numero le potrei né saprei adequare, né porrevi somma di stima; ma solo
            il Comune di Firenze sì peggiorò di rovina di ponti e mura di Comune e vie, che più di
              CL<hi rend="sup">M</hi> di fiorini d'oro costaro a·rrifare.</p>
          <p>E questo pericolo non fu solamente in Firenze e nel distretto, con tutto che l'Arno per
            la sua disordinata abondanza d'acqua in quella peggio facesse, ma dovunque hae fiumi o
            fossati in Toscana e in Romagna, crebbono per modo che tutti i loro ponti ne menaro e
            usciro di loro termini, e massimamente il fiume del Tevero, e copersono le loro pianure
            d'intorno con grandissimo dannaggio del contado del Borgo a Sansipolcro, e di Castello,
            di Perugia, di Todi, d'Orbivieto, e di Roma; e il contado di Siena e d'Arezzo e la
            Maremma gravò molto. E nota che·nne' dì che fue il detto diluvio e più dì appresso in
            Firenze ebbe grande difetto di farina e di pane per lo guasto delle molina e de' forni;
            ma i Pistolesi, Pratesi, Colle, e Poggibonizzi, e l'altre terre del contado e d'intorno,
            soccorsono con grande abondanza di pane e di farina la città di Firenze, che venne a
            grande bisogno.</p>
          <p>Fecesi questione per li savi Fiorentini antichi, che allora viveano in buona memoria,
            qual era stato maggiore diluvio, o questo, o quello che fu gli anni Domini MCCLXVIIII. I
            più dissono che l'antico non fu quasi molto meno acqua, ma per l'alzamento fatto del
            letto d'Arno, per la mala provedenza del Comune di lasciare alzare le pescaie a coloro
            ch'aveano le molina inn–Arno, ch'era montato più di braccia VII da l'antico corso, la
            città fu più allagata e con maggiore damaggio che per l'antico diluvio; ma a cui Dio
            vuole male li toglie il senno. Per lo quale difetto avenuto delle pescaie incontanente
            fu fatto dicreto per lo Comune di Firenze che infra' ponti nulla pescaia né molino
            fosse, né di sopra a Rubaconte per ispazio di II<hi rend="sup">M</hi> braccia, né di
            sotto a quello dalla Carraia per ispazio di IIII<hi rend="sup">M</hi> braccia, sotto
            gravi pene; e dato ordine, e chiamati oficiali a fare rifare i ponti e le mura cadute.</p>
          <p>Ma tornando al proposito a la quistione di sopra, crediamo che questo diluvio fosse
            troppo maggiore che l'antico, che solamente non fu tanto il crescimento per piova, come
            fue per terremuoto. Di certo che l'acqua chiara surgea d'abisso con grandi sampilli
            sopra più terreni; e questo vedemo in più parti, e eziandio in sulle montagne; e però
            più a pieno avemo messo in nota in questa cronica di questo disordinato diluvio a
            perpetua memoria, perch'è istata grande novità da notare, che dapoi che·lla città di
            Firenze fu distrutta per Totile <foreign lang="lat">Flagellum Dei</foreign>, non ebbe sì
            grande aversità e damaggio come fu questo.</p>
        </div2>
        <div2 type="capitolo">
          <head>II</head>
          <argument>
            <p rend="italic">D'una grande questione fatta in Firenze, se 'l detto diluvio venne per
              iudicio di Dio o per corso naturale.</p>
          </argument>
          <p>In Firenze ebbe del detto diluvio grande ammirazione e tremore per tutte genti,
            dubitando non fosse iudicio di Dio per le nostre peccata, che poi che bassò il diluvio
            più dì apresso non finava di piovere con continui tuoni e baleni molto spaventevoli; per
            la qual cosa le più delle genti di Firenze ricorsono a la penitenzia e comunicazione, e
            fu bene fatto per apaciare l'ira di Dio. E di ciò fu fatta quistione a' savi religiosi e
            maestri in teologia, e simile a' filosofi in natura e a strolaghi, se 'l detto diluvio
            fosse venuto per corso di natura o per iudicio di Dio. Per li astrolaghi naturali fu
            risposto, ponendo inanzi la volontà di Dio, che gran parte della cagione fu per lo corso
            celesto e forti coniunzioni di pianete, assegnandone più ragioni, le quali in parte
            racconteremo in brieve e al grosso, per meglio fare intendere, in questo modo, cioè che
            a dì XIIII del maggio passato fu ecrissi, o vuoli oscurazione di grande parte del sole
            nel segno della fine del Tauro casa di Venus con <foreign lang="lat">caput
            Draconis</foreign>; per la quale scurazione infino allora per savi religiosi e per
            mostramento d'astrolaghi fu sermonato in pergamo in Firenze, il quale noi udimo, che ciò
            significava grande secco nella presente state vegnente, e poi ne l'opposizione di quello
            eclissi grande soperchio d'acque, e tremuoti e grandi pericoli e mortalitade di genti e
            di bestie; amonendo le genti a penitenzia.</p>
          <p>E poi apresso a l'entrante di luglio fu congiunzione a grado di Saturno con Marte alla
            fine del segno de la Vergine, casa di Mercurio; il quale significa soperchio d'acque e
            sommersione per li due detti pianeti infortuni. Ma quello che dissono che gravò più,
            seguendo l'una congiunzione l'altra, sì fu che il dì del diluvio il sole si trovòe ne
            l'opposizione del suo eclissi a gradi XVIIII de lo Scorpione in congiunzione con
              <foreign lang="lat">cauda Draconis</foreign> e con la stella che·ssi chiama Cuore de
            lo Scorpione, che sempre sono infortune e fanno grandi pericoli in mare e in terra; e
            Venus pianeta acquosa si trovò ne la fine del detto Scorpione, e per agiunta il sole in
            tale congiunzione si trovò assediato intra·lle due infortunate, cioè Saturno e Mars,
            congiunte insieme per sestile aspetto; Saturno nella Libra in sua esaltazione congiunta
            co·llui la luna, la qual è portatrice del tempo futuro; e a·llui venne con segni e
            ascendenti aquatichi stata nella sua congiunzione dinanzi, cioè ne la Libra medesima con
            Saturno e con Venus e Mercurio pianeti aquatichi; e l'ascendente de la sua congiunzione
            fu Tauro sua esaltazione e casa di Venus ov'era stato l'eclissi del sole, e nella sua
            opposizione di quello lunare dinanzi al diluvio fu il suo ascendente il Cancro sua casa,
            che significa abondanza d'acqua; e i detti pianeti aquatichi, Venus e Mercurio, erano in
            Iscorpione, segno aquatico e casa di Marte, e con <foreign lang="lat">cauda</foreign>
            Dragone.</p>
          <p>E nel cominciamento e grande parte di quello lunare dinanzi al diluvio furo grandi
            piogge in Firenze e in molte parti, e questo fu segno del futuro diluvio. E da l'altra
            parte la pianeta di Mars a la venuta del diluvio si trovò nel segno del Sagittario in
            sua propietà caldo e secco, e che volontieri saetta, inviluppato nel detto segno
            co·Mercurio pianeto convertivole e reo co' rei, freddo e umido e aquatico, e contra la
            complessione di Mars e del detto segno, il quale Mars combattendosi co' raggi di
            Saturno, mandaro in terra le loro influenze, cioè soperchi di tuoni e di piove, e baleni
            con folgori, e sommersioni e tremuoti. E per agiunta al fatto, la pianeta di Iove, la
            qual è fortunata, dolce e buona, in quell'ora si trovòe nel segno de l'Aquario casa di
            Saturno, e con Saturno congiunta in trino aspetto, e con Mars in sestile aspetto, sì che
            la sua vertù fu vinta da li detti due infortuni, e con neente di podere; ma convenne
            ch'agiugnesse alla infortuna de' rei per lo segno d'Aquario ov'era.</p>
          <p>E nota, lettore, e raccogli, se neente intenderai de la detta scienza, tu troverai al
            punto e giorno che venne il diluvio congiunte quasi tutte e sette le pianete del cielo
            insieme corporalmente, o per diversi aspetti e in case e termini di segni, da commuovere
            l'aria e' cieli e gli elementi a darne le sopradette influenze. Domandati ancora i detti
            astrolaghi perché il detto diluvio avenne più a Firenze che a Pisa, ch'era in su l'Arno
            medesimo, e là giù dovea esere e fu più grosso, o ad altre terre di Toscana, fu risposto
            che prima ci fu la cagione de la mala provedenza de' Fiorentini, come detto è, per
            l'altezze de le pescaie; l'altra secondo istorlomia, Saturno, il quale dà infortuna, e
            sumersione, e ruine, e diluvii ne la sua opposizione, era nel segno de la Libra, in sua
            esaltazione; la quale Libra s'atribuisce a la città di Pisa, e a l'opposito del segno de
            l'Ariete, il quale Ariete pare s'atribuisca a la città di Firenze, e l'ascendente de
            l'entrare del sole nell'Ariete nello detto anno fu segnore; la Libra e l'Ariete si
            trovò<gap/> di ponente col sole in cadimento; il quale (di cui l'Ariete è esaltazione)
            si trovò congiunto e assediato al tempo del diluvio in mala parte e infortuni, come
            detto è. E Mars, il quale è segnore del segno de l'Ariete, si trovò congiunto con
            Saturno e vinto da·llui per lo modo che di sopra è fatta menzione. E queste contrarietà
            e congiunzioni paiono cagione del soperchio diluvio e damaggio a la città di Firenze più
            che a Pisa. E basti quello che in questo avemo raccolto di più lunghe disposizioni de li
            astrolaghi sopra questa questione. Sopra la detta questione i savi religiosi e maestri
            in teologia rispuosono santamente e ragionevolmente, dicendo che·lle ragioni dette delli
            astrolaghi poteano in parte essere vere, ma non di necessità, se non in quanto piacesse
            a Dio; però che Idio è sopra ogni corso celesto, e elli il fa movere e regge e governa;
            e 'l corso di natura è apo Dio, quasi come al fabro è il martello, che con esso può
            foggiare diverse spezie di cose, come averà imaginato nella sua mente. Per simile modo e
            maggiormente il corso di natura e delli elementi, e eziandio le demonia, per lo
            comandamento di Dio sono flagella e martella a' popoli per punire le peccata; e a la
            nostra fragile natura non è possibile d'antivedere l'abisso e etterno consiglio del
            predestino e prescienza de l'Altissimo, ma eziandio male si conoscono per noi l'opere
            sue fatte e a noi visibili.</p>
          <p>Ed acciò che di questa questione utile si tragga per li lettori, diciamo che Idio ha
            signoria di mandare e premettere i suoi iudicii al mondo, e secondo corso di natura, e
            quando a·llui piace sopra natura, e ancora contra natura, sì come omnipotente segnore de
            l'universo; e fallo a due fini, o per graziosa misericordia, o per aseguizione di
            iustizia. Ed acciò che per chi leggerà sia più chiaro e aperto ad intendere, di molte e
            lunghe ragioni e sottili allegagioni de' detti savi ritrarremo al grosso e ricoglieremo,
            dicendo alquanti veri e chiari esempli e miracoli della sacra Scrittura sopra la detta
            materia; e cominceremo dal principio del Genesi, ove dice: «In principio creò Idio il
            cielo e la terra; et dixit, et fatta sunt <abbr>etc.</abbr>».</p>
          <p>Questo fue grazia e sopra natura a fare per la sua infinita potenzia il corso del cielo
            e di natura per una sola parola, che prima era neente; e chi ha podere di fare la cosa,
            pur materialmente parlando, la può disfare e mutare: maggiormente Idio può tutto fare, e
            alterare, disfare, e mutare. Apresso in quello medesimo Genesi, capitolo VIII, disse
            Idio a Noè: «Fa' l'arca, ch'io voglio mandare il diluvio dell'acque sopra terra, perché
            muoiano tutte creature per le peccata delle genti <abbr>etc.</abbr>». E questo fue per
            la sua giustizia.</p>
          <p>Apresso si legge nel XXIII capitolo del detto Genesi delli angeli che vennero ad Abraam
            e a Lot, i quali per lo peccato contra natura distrussono le cinque città di Sogdoma e
            Gomorra e l'altre; e questa fue eseguizione di giustizia, e sopra corso di natura. E se
            pur X uomini giusti e sanza il detto peccato vi fossono trovati, disse Idio ad Abraam
            ch'avrebbe perdonato a li altri, tanta è la sua clemenzia e misericordia infinita. E nel
            XX capitolo del Genesi Idio anunziò ad Abraam, ch'avea C anni, e a Sarra sua moglie,
            ch'avea anni LXXXX ed era sterile, ch'ella conceperebbe Isaac padre d'Israel, e così fu;
            e ancora questo fu sopra natura, e per grazia di Dio, acciò che di quello nascesse il
            suo popolo e il suo unigenito figliuolo Gesù Cristo.</p>
          <p>E che leggiamo ancora nel libro de l'Esodo, cominciando al X capitolo, delle
            pestilenzie che Idio mandò sopra Faraone e il suo popolo d'Egitto per li prieghi di
            Moisè e d'Aron, e per la crudeltà che faceano al popolo di Dio; e alla fine per grazia
            al popolo Israel aperse il mare, ove passarono salvi, e Faraone colla cavalleria e
            popolo suo in quello mare la sommerse. E la detta grazia del popolo Israel, e le dette
            pestilenzie sopra Faraone, furo per operazioni e iudicio divino e sopra natura, e non
            per corso di stelle. Ancora al detto suo populo per grazia e sopra natura, e contra
            natura, Idio li nutricò XL anni nel deserto di manna, e con la guida della colonna de la
            nuvola e del fuoco. E parte di quello popolo per lo peccato de la 'nfedelità li consumò
            per ferro; e parte per lo peccato de la golosità li perseguitò colle trafitte de'
            serpenti; e parte di loro per superbia e ribellazione l'inghiottì la terra; ciò fu Abi e
            Daviron e loro seguaci; e parte di loro per lo peccato d'usare il fare il sacrificio
            indegnamente, per fuoco li pulì e distrusse; e tutte queste pestilenzie furo sopra
            natura e per iudicio di Dio per le peccata del popolo.</p>
          <p>La grande città di Ninive era giudicata da Dio a pericolare per li loro peccati, e per
            li sermoni di Giona profeta mandato da Dio si corressero e tornaro a penitenzia, e
            ebbono grazia e misericordia da Dio; onde si manifesta chiaramente che Idio rimuove per
            li prieghi e penitenzia i suoi giudicii, e però maggiormente può e dee seguire il corso
            di natura il volere di Dio, e adoperare sopra natura come a·llui piace, però che la
            fece, com'è detto dinanzi.</p>
          <p>Che diremo della grazia e miracolo che Idio fece sopra natura e contra 'l corso di
            natura per li prieghi di Iosuè suo servo, e capitano e re del suo popolo, di fare
            tornare il sole braccia X adietro del suo corso? Nelli libri de' Re intra gli altri
            miracoli, per lo peccato della vanagloria che commise Davit a fare numerare il suo
            popolo, molto del popolo di Dio per pestilenzia morire contra corso di loro natura. E
            quante diverse persecuzioni di battaglie si leggono in quelli libri de' Re, e nelli
            altri libri, che Idio permise quando in pro e quando incontro al suo popolo per li loro
            peccati o meriti? Che Nabucdonosor distrusse la prima volta la città di Ierusalem, e
            tutti i Giudei menò in servaggio, quelli che scampato di morte; e poi Nabucdonosor per
            li suoi peccati d'uomo fu bestia per VII anni, e poi per simile modo distrusse la
            seconda volta Ierusalem Antioco re; e tutto fu per li peccati de' figliuoli Israel e per
            le loro abominazioni. E quando si riconobbono a Dio, con piccolo podere e cominciamento,
            Giuda Maccabeo il padre e' fratelli feciono la vendetta, e distrussono il regno
            d'Antioco, e tutti i detti giudicii di Dio furo per li peccati, e sopra ogni corso di
            natura. E però disse Idio al suo popolo: «Io sono lo Idio Sabaot», cioè a dire, in
            latino, lo Idio de l'oste e delle battaglie, «e doe vinto e perduto a cui mi piace,
            secondo i meriti e peccati, e la vittoria delle battaglie è nella mia destra». E tutto
            questo è per la divina potenzia e sopra 'l corso d'ogni natura.</p>
          <p>Assai è detto sopra miracoli che sono sopra natura e contra natura che Idio fece nel
            vecchio Testamento. Del nuovo alquanto diremo. Può esere, o fu mai, o sarà maggiore
            grazia, che la divina potenzia degnò d'incarnare nella graziosa vergine Maria, ed esere
            Idio e uomo nato di vergine, e sofferire passione e morte, e ne la passione scurò tutto
            il sole nel mezzodì, e era la luna in suo opposito, che secondo corso di natura non
            potea scurare; ma fu sopra natura, perché il fattore de la natura sofferia pena. E così
            grande e sì fatto misterio fu sopra ogni potenzia naturale, e ciò piacque a l'Altissimo
            per osservare giustizia per lo peccato del primo uomo, e per fare grazia e misericordia
            per ricomperare l'umana generazione; e nullo verbo è impossibile a Dio.</p>
          <p>I miracoli che fece Gesù Cristo vangelizzando in terra, e poi i suo' apostoli e li
            altri santi e martiri e vergini per lo suo nome, sono ancora tutto dì; i quali sono
            sopra ogni natura e corso celesto; sopra le quali dette vere ragioni e argomenti
            principalmente la soluzione della nostra questione <add resp="ed">è</add> molto chiara.
            Che diremo de la rovina de la città di Ierusalem la terza volta, e per la persecuzione e
            scerramento de' Giudei fatto per Tito e per Vespasiano imperadori di Roma, per la
            vendetta del peccato commesso della giusta e non giusta morte di Cristo figliuolo di
            Dio? Certo questo fue chiaro ed evidente iudicio di Dio, e non per corso di natura, che
            mai poi non ebbero i Giudei istato né ricetto di loro segnoria, e sono passati più di
            MCCC anni ch'è durato il loro esilio. Dell'altre molte persecuzioni, rovine,
            pestilenzie, diluvii, e battaglie, naufragi, avenute al tempo de' Romani e de' pagani
            per iudicio di Dio e pulimento de' peccati oltre al corso di natura, prima e poi che
            venne Cristo, a raccontarle sarebbono infinite e confusione del nostro trattato; e
            simile poi al tempo de' Cristiani per la venuta de' Gotti, e Vandali, e Saracini, e di
            Lungobardi, de li Ungheri, de' Teotonici, Spagnuoli, e Catalani, e Franceschi, e
            Guaschi, che sono venuti in Italia, e tutto dì vengono; delle quali pestilenzie assai
            chiaramente a' buoni intenditori si possono comprendere per questa cronica, e per altri
            libri che di ciò fanno menzione, le quali tutte sono state e sono per lo giudicio di Dio
            per pulire li peccati.</p>
          <p>E però tornando al proposito della nostra questione e a sentenzia, e racogliendo i
            sopradetti esempli veri e chiari, tutte le pestilenzie e battaglie, rovine e diluvii,
            arsioni e persecuzioni, naufragii e esilii avengono al mondo per permissione de la
            divina giustizia per pulire i peccati, e quando per corso di natura, e quando sopra
            natura, come piace e dispone la divina potenzia. E nota ancora, lettore, che, la notte
            che cominciò il detto diluvio, uno santo eremita ch'era nel suo solitario romitoro di
            sopra a la badia di Valombrosa stando in orazione sentì e visibilmente udì un fracasso
            di demonia di sembianza di schiere di cavalieri armati, che cavalcassero a furore. E ciò
            sentendo il detto romito fecesi il segno della croce, e si fece al suo sportello, e vide
            la moltitudine de' detti cavalieri terribili e neri; e scongiurando alcuno da la parte
            di Dio che·lli dicesse che ciò significava, e li disse: «Noi andiamo a somergere la
            città di Firenze per li loro peccati, se Idio il concederà». E questo io autore per
            saperne il vero ebbi da l'abate di Valombrosa, uomo religioso e degno di fede, che
            disaminando l'ebbe dal detto suo romito.</p>
          <p>E però non credano i Fiorentini che la presente pestilenzia, ond'è fatta questione, sia
            loro avenuto altro che per giudicio di Dio, bene che in parte il corso del sole
            s'accordasse a ciò per punire i nostri peccati, i quali sono soperchi e dispiacevoli a
            Dio, sì di superbia l'uno vicino coll'altro in volere segnoreggiare e tiranneggiare e
            rapire, e per la infinita avarizia e mali guadagni di Comune, di fare frodolenti
            mercatantie e usure, recati da tutte parti de l'ardente invidia l'uno fratello e vicino
            coll'altro; sì della vanagloria de le donne e disordinate spese e ornamenti; sì de la
            golosità nostra di mangiare e bere disordinato, che piùe vino si logora oggi in uno
            popolo di Firenze a taverne, che non soleano logorare li nostri antichi in tutta la
            città; sì per le disordinate lussurie delli uomini e delle donne; e sì per lo pessimo
            peccato della ingratitudine di non conoscere da Dio i nostri grandi beneficii e il
            nostro potente stato, soperchiando i vicini d'intorno.</p>
          <p>Ma è grande maraviglia come Dio ci sostiene (e forse parràe a molti ch'io dica troppo,
            e a me peccatore non sia lecito di dire), ma se non ci volemo ingannare noi Fiorentini,
            tutto è il vero; di quante battiture e discipline ci ha date Idio al nostro presente
            tempo, pur da li anni MCCC in qua, sanza le passate che scritte sono in questa cronica:
            prima la nostra divisione di parte bianca e nera; poi la venuta di meser Carlo di
            Francia, e 'l cacciamento che fece di parte bianca, e le sequele e rovina che furono per
            quella; poi il giudicio e pericolo del grande fuoco che fue nel MCCCIIII, e poi di più
            altri apresso stati nella città di Firenze per li tempi con grande damaggio di molti
            cittadini; apresso della venuta d'Arrigo di Luzimborgo imperadore nel MCCCXII, e il suo
            assedio a Firenze e guastamento del nostro contado, e conseguente la mortalità e
            corruzione che poi fu in cittade e in contado; appresso la sconfitta da Montecatino nel
            MCCCXV; apresso la persecuzione e guerra castruccina, e la sconfitta d'Altopascio nel
            MCCCXXV, e la sequela della sua rovina, e la sformata spesa fatta per lo Comune di
            Firenze per le dette guerre fornire; apresso il caro e la fame l'anno MCCCXXVIIII, e la
            venuta del Bavero si dicea imperadore; apresso la venuta del re Giovanni di Boemia, e
            poi il presente diluvio; ond'è nata la questione, che raccogliendo tutte l'altre dette
            aversitadi inn–una, non furono maggiori di questa.</p>
          <p>E però istimate, Fiorentini, che queste tante minacce di Dio e battiture non sono sanza
            cagione di soperchi peccati, e paiono a l'aversitadi li detti giudicii, che di nostri
            antichi. Ed io autore sono di questa sentenzia sopra questo diluvio: che per li
            oltraggiosi nostri peccati Idio mandò questo giudicio mediante il corso del cielo, e
            apresso la sua misericordia, però che poco duròe la rovina per non lasciarne al tutto
            perire, per li prieghi delle sante persone e religiose abitanti nella nostra città e
            d'intorno, e per le grandi limosine che·ssi fanno in Firenze.</p>
          <p>E però carissimi fratelli e cittadini, che al presente sono e che saranno, chi leggerà
            e intenderà, dee avere assai gran matera di correggersi e lasciare i vizii e' peccati
            per lo tremore e minacce de la iustizia di Dio, per lo presente e per lo tempo a venire;
            e acciò che l'ira di Dio più non si spanda sopra noi, e che pazientemente e con forte
            animo sostegnamo l'aversità, riconoscendo Idio onnipotente, e ciò faccendo, e con vertù
            bene adoperando meritiamo misericordia e grazia da·llui, la quale fia dupplicata, e
            esaltazione e magnificenza de la nostra città. Di questo diluvio e sùbito avenimento a
            la nostra città di Firenze corse la fama e novella tra tutti i Cristiani, e ancora più
            grave e pericolosa che non fu, con tutto fosse quasi inestimabile.</p>
          <p>E vegnendo al cospetto della maestà del re Ruberto, amico, e per fede e devozione di
            noi segnore nostro, si dolfe di noi di tutto suo cuore, e come il padre fae al
            figliuolo, per suo sermone per lui dittato ci mandò amonendo e confortando, e il suo
            podere profferendo per la forma e modo che conterà il detto suo sermone, overo pistola;
            la quale in questa nostra opera ci pare degna di mettere in nota verbo a verbo a
            perpetua memoria, acciò che i nostri successori cittadini che verranno e leggeranno
            quella, sia manifesta la sua clemenza e sincero amore che 'l detto re portava al nostro
            Comune, e di ciò possano <add resp="ed">trarre</add> uttilità di buoni e santi esempli e
            amunizioni e conforto, però che tutta è piena d'auttoritadi della divina scrittura, sì
            come quelli ch'è sommo filosofo e maestro, più che re che portasse corona già fa mille e
            più anni; e con tutto che in latino, come la mandòe, fosse più nobile e di più alti
            verbi e intendimenti per li belli latini di quella, ci parve di farla volgarizzare,
            acciò che seguisse la nostra materia volgare, e fosse utile a' laici come a li
            alletterati.</p>
        </div2>
        <div2 type="capitolo">
          <head>III</head>
          <argument>
            <p rend="italic">Questa è la lettera e sermone che il re Ruberto mandò a' Fiorentini per
              cagione del detto diluvio.</p>
          </argument>
          <p>Ai nobili e savi uomini priori dell'arti, e gonfaloniere di iustizia, consiglio e
            Comune della città di Firenze, amici diletti e devoti suoi, Ruberto per la grazia di Dio
            di Ierusalem e di Cecilia re, salute e amore sincero. Intendemo con amaritudine di tutto
            il cuore, e con piena compassione d'animo, lo piangevole caso e avenimento di molta
            trestizia, cioè il disaveduto e sùbito accidente, e molto dannoso cadimento, il quale
            per soprabondanza di piene d'acque, per divino consentimento in parte aperte le
            cataratte del cielo, venne nella vostra cittade; li quali casi né a·nnoi conviene
            altrimenti sporli, né da Voi altrementi imputarli, se non come la Scrittura divina dice,
            cotali cose a caso avenire.</p>
          <p>Non si conviene a·nnoi, il quale per la reale condizione la veritade hae a conservare,
            d'essere amico lusinghiere, né di riprendere la iustizia di Dio, dicendo che voi siate
            innocenti. La dottrina dell'Apostolo dice: «Se noi diremo che noi non abbiamo peccato,
            noi inganniamo noi medesimi, e non fia in noi veritade». Adunque li nostri peccati
            richeggiono che non solamente che noi incorriamo in questi pericoli, ma eziandio in
            maggiori. Noi dovemo apropiare il singulare diluvio alli particulari peccati, siccome lo
            universale diluvio fue mandato da Dio per li universali peccati, per li quali ogni carne
            avea abreviata la via sua de l'umana generazione. Noi conosciamo l'ordine di queste
            pestilenzie per la scrittura del Vangelio, però che poi la verità di Dio antimise la
            sconfitte date da li nemici, soggiunse li diluvii de le tempeste, per le quali parla
            santo Gregorio dicendo così sopra il Vangelio, dov'è scritto ‘Saranno segni nel sole e
            ne la luna <abbr>etc.</abbr>’: «Noi sostenemo», dice santo Gregorio, «sanza cessamento,
            avegna che prima che Italia fosse conceduta ad essere fedita dal coltello de' pagani, io
            vidi in cielo schiere di fuoco, e vidi colui medesimo splendiente di splendori al modo
            del balenare, il quale poi isparse il sangue umano.</p>
          <p>La confusione del mare e delle tempeste nonn–è solamente nuova levata, ma con ciò sia
            cosa che molti pericoli già anunziati e compiuti sieno, non è dubbio che non seguitino
            eziandio pochi, i quali restano a cotale imputazione, di passare a nostra corezzione,
            non a stravolgimento di disperazione». E noi crediamo intra queste cose non solamente la
            iustizia di Dio essere nutrice di costoro, ma crediamo la bontà divina essere sì come
            madre pietosamente correggente e in meglio commutante, dicente santo Agustino nel
            sermone del bassamento de la città di Roma: «Idio anzi il giudicio opera disciplina
            molte volte non eleggendo colui cui elli batta, non volendo trovare cui elli condanni».
            E egli medesimo dice sopra quello verso del salmo: «Sì come viene meno il fumo, vengono
            meno ellino; tutto ciò che di tribulazioni noi patiamo in questa vita, è battitura di
            Dio, il quale ne vuole correggere, acciò che nella fine non ne condanni». Imperciò santo
            Agustino medesimo nel predetto sermone delle tribolazioni e pressure del mondo dice:
            »Quante volte alcuna cosa di pressura e di tribulazioni noi sofferiamo, le tribulazioni
            sono insiememente nostre correzzioni».</p>
          <p>Ma in queste cose con molto studio è da guardarci, che noi alcuna cosa notabilmente non
            meritiamo de li nostri meriti, e che noi non ci maravigliamo, quasi s'elle non fossono
            cagioni di queste tribulazioni quelle cose che·nnoi dicemo; però che Agustino medesimo
            dice nel sermone dell'abassamento di Roma: «Maravigliansi li uomini; or si
            maravigliassono ellino solamente e non bestemiassero». Ancora è da schifare per queste
            cose il mormorare contra Dio, sì come la nostra niquitade biasimasse la divina
            dirittura, e sì come se le nostre inumerabili e grandissime colpe riprendessono la somma
            iustizia; sì come n'amonisce Agustino nel predetto sermone delle tribulazioni del mondo,
            dicendo: «O fratelli, nonn–è da mormorare, sì come alcuni di coloro mormorano». E
            l'Apostolo dice: «E' furono vasi di serpenti». Or che cosa disusata sostiene ora l'umana
            generazione, la quale non patissono li nostri padri? Ancora c'è un'altra cosa: poco
            sarebbe riconoscere i peccati, se quello non si propone a schifare per inanzi quelli. In
            quello caso nonn·è da dubitare che colui che pregherà per perdonanza quella con orazioni
            impetri, e così acquisti la divina grazia, e schiferàe la rigidezza del iudicio, sì come
            per lo savio Salamone si dice: «Figliuolo, tu peccasti, or non vi arrogere più; ma
            priega de li passati peccati, ch'elli ti sieno dimessi».</p>
          <p>Noi leggiamo d'altre cittadi, le quali per li loro gravi peccati con ampia vendetta
            diceano esere disfatte, essere riserbate, e rivocata la sentenzia per penitenzia e per
            orazioni. Al tempo d'Arcadio Imperadore volendo Idio fare paura alla città di
            Gostantinopoli, e spaurendola per amendarla, revelòe a uno fedele uomo che quella città
            dovea perire per fuoco da cielo. Costui lo manifestòe al vescovo, e 'l vescovo il
            predicò al popolo. La città si convertìe in pianto di penitenzia, siccome già fece
            l'antica Ninive. Venne il dìe che Idio avea minacciato, e ecco di verso levante una
            nuvola con puzzo di solfo, e stette sopra la cittade, acciò che li uomini non pensassono
            che colui ch'avea così detto fosse per falsitade ingannato; e fuggendo li uomini a la
            chiesa, la nuvola cominciò a scemare, e a poco a poco si disfece, e il popolo fue fatto
            sicuro. Siccome Agostino nel detto sermone introduce: «Secondo questo Idio per bocca di
            profeta avea avanti detto che·lla ismisurata città di Ninive si dovea disfare; e
            troviamo che essa fue deliberata per asprezza di penitenzia, e per grido d'orazione, né
            da la penitenzia e d'adorare non siano di lungi le limosine loro salutevoli compagne,
            secondo il consiglio di Daniello dato a Nabocodonosor, che con elimosine ricomperasse le
            sue peccata, e ratemperasse la sentenzia di Dio contra lui pronunziata».</p>
          <p>Aguardiamo insieme dunque lo spaventevole giudicio, e pensiamo di cercare il remedio,
            ma schifiamo il rimanente che è da temere; per le quali cose non le nostre parole, ma
            quelle del Salvatore profferiamo in mezzo; e elli disse: «Or pensate voi che quelli
            XVIII sopra li quali cadde la torre in Siloe e uccisorli fossono colpevoli sanza tutti
            li altri abitanti in Ierusalemme? No, io dico a voi; ma se voi non farete penitenzia,
            simigliantemente perirete». Dove Tito dice: «Una torre è aguagliata a la cittade, acciò
            che·lla parte spaventi il tutto; quasi dica tutta la cittade poco poi fia occupata,
            se·lli abitanti perseverranno nella infedelitade». La qual cosa mostra Beda, dicendo:
            «Però ch'ellino non fecero penitenzia, nel quarantesimo anno de la passione di Cristo,
            li Romani, cominciando da Galilea ond'era cominciata la predicazione del Segnore,
            l'empia gente infino a le radici distrussero».</p>
          <p>Ma acciò che per quelle parole ch'avemo dette di sopra non siamo giudicato grave amico,
            e acciò che noi non inganniamo li meriti de le vostre virtudi, le quali ci confidiamo
            essere acetti ne la benignitade di Dio, atendendo a la divina Scrittura, la quale non
            pur riprende li presuntuosi per amaestrarli, ma adolcisce li aflitti, acciò che per
            remedio di consolazione li conforti spesse volte in suoi luoghi; queste cotali passioni
            e pressure confessiamo che vengono per provarci; però che in quello che Idio esamina si
            loda la vertude della pazienzia in noi. L'Apostolo testimoniò: «La sua pietosa
            provedenza non ci lascia tentare oltre la nostra possa, ma la contentazione fae frutto».
            Quale utilitade cerchiamo noi fedeli maggiore, che cotali miserie noi prendiamo efficace
            argomento de l'amore di Dio che ne apruova perché e al proponimento a voi santo e
            religioso cherico Iudit femenina per esemplo dirizza e manda la seguente parola: «E ora,
            o fratelli, però che voi che siete preti nel popolo di Dio, da voi dipende l'anima di
            coloro al vostro parlare, dirizziate li cuori loro, sì ché·ssi ricordino coloro che sono
            tentati che li nostri padri furono tentati, acciò che fossono provati s'elli adoravano
            veramente Idio suo: ricordare si debbono come 'l padre nostro Abraam fu tentato, e
            provato per molte tribulazioni fatto è amico di Dio; così fue Isaac, così Iacob, così
            Moisè, e tutti quelli che piacquero a Dio, per molte tribulazioni passarono fedeli».
            Onde e a Tobia disse l'angelo: «Però che tu eri caro a Dio, fue necessario che la
            tentazione ti provasse».</p>
          <p>Or crediamo noi e voi esere migliori e più inocenti che li nostri padri patriarchi, i
            quali per tante miserie di battiture o mandate o concedute da Dio trapassaro i santi? O
            desdegnamo, o maggiormente indegnamo noi degni membri di patire quelle cose le quali non
            ischifarono gli apostoli, nostro corpo la Chiesa, nostro capo Cristo, cioè il fuoco, il
            ferro, li martirii villani, noi quasi dischiattati, e come non apartenessimo loro, e
            come non partefici di loro fortuna, o forse più santi, con impazienzia portiamo cotali
            cose? Ma·sse per impazienzia ch'è in noi, elli ci pare troppo malagevole seguitare li
            padri di ciascuno testamento, almeno non disdegnamo per pazienzia le virtudi prendere
            esempli da l'infedeli prencipi e filosofi, li quali furono: come scrive Seneca, libro
            primo dell'ira, di Fabio, che prima vinse l'ira sua che Anibale; e Iulio Cesare nel
            libro della vita de' Cesari; e d'Ottaviano Agusto nel Policrato libro terzo, capitolo
            XIIII; di Domiziano, sì come testimonia il bello parlatore Licinio; ed Antigone re,
            secondo Seneca, libro terzo dell'ira; e de la pazienzia de' filosofi, cioè di Socrate
            libro terzo di Seneca de l'ira, e di Diogenes libro III dell'ira, anzi il fine, a ciò
            che non passi il manifesto od occulto lamentamento d'alcuno o d'alcuni, sì com'è
            contradio.</p>
          <p>Ancora per li mormoramenti de li credenti che dicono che questi tempi sono peggiori che
            gli antichi tempi e che Idio hae riserbato la indegnazione dell'ira sua infino ad ora e
            ch'elli hae serbati li presenti die a spandere quella, leggano overo odano li leggenti
            da Adam fatiche e sudore, spine, e triboli, diluvio, dicadimento; trapassarono tempi
            pieni di fatica, di fame e di guerre, e però sono scritte, a ciò che noi non mormoriamo
            del presente tempo contra Dio. Passò quel tempo appo li padri nostri, remotissimi molto
            da li nostri temporali, quando il capo dell'asino morto si vendéo altrettanto auro;
            quando lo sterco colombino si comperòe non poco argento; quando le femine patteggiaro
            insieme del manicare i loro fantolini. Or non avemo noi in orrore udire quelle cose?
            Tutte quelle cose leggiutole, spaventiamocene sì, che noi avemo maggiormente onde ci
            allegrare, che onde mormorare delli nostri tempi. Quando fue dunque bene a l'umana
            generazione? quando non paura? quando non dolore? quando certa felicitade? quando non
            vera felicitade? dove fia la vita sicura? Or non è questa terra quasi una grande nave
            portante uomini tempestanti, pericolanti, soggiacenti a tanti marosi, a tante tempeste,
            tementi il pericolare, sospirante in porto, ed è compensare la conoscente e grata
            ragione de la vostra considerazione, e il pensamento della diritta bilancia, quanto in
            ricchezze in morbidezze in potenzia, e, cittadini, Idio la vostra cittade nobilitòe,
            scampòe, e sopra tutte le vicine, anzi remote cittadi, sanza comparazione esaltò, sì
            ch'ella puote essere asomigliata ad adornato albore fronzuto e fiorito dilatante li rami
            suoi infino a termini del mondo. Per tanti e sì grandi benificii temporali non vi
            divieti l'aversitade di dire le vostre lingue col santo Iob: «Se noi riceviamo li beni
            da la mano del Signore, perché non sostenemo li mali?».</p>
          <p>Ancora queste aflizzioni alcuna volta salutevolemente ne sono mandate, e avegnonci a
            spirituale profitto, però che·sse alcuna volta non ne fossono mandate o permesse da Dio,
            noi ci crederemmo qui avere cittadi stabili e dimoranti, e poco cureremo di cercare de
            l'etterna, con san Piero dicendo: «Buono è a noi essere qui». Ma li mali che più ne
            priemono ci fanno passare a cielo, e intendere a la futura gloria. E se per aventura
            alcuno svergognato o arrogante presumisce di storcersi contro a l'opera de lo etterno
            artefice, intenda rispondere a·llui la bontade delle creature, la quale il fabricatore
            di tutte le cose dal principio raguardòe nelle sue creature. Se il fiume, il quale
            aministròe tanti dilettamenti e tante grandi uttilitadi dal cominciamento de la tua
            cittade, perché gravemente porti se una volta con disusato allagare ti fece alcuni
            danni?</p>
          <p>Ma diràe un altro calognatore, però che noi dicemo dinanzi che le tribulazioni ne sono
            amonimenti e correzzioni, dicono, a ciò ch'io diventi migliore sono puniti quelli,
            perch'io viva quelli muoiano, perch'io sia serbato quelli sono perduti. «None perciò»,
            dice santo Giovanni Grisostimo, «ma sono puniti per li loro peccati propi, ma fassi di
            questo a quelli che veggono materia di salvarsi». Or forse si leveranno contro
            invidiosi, iudicando voi per lo partimento del detto cadimento essere i·maggiori peccati
            intrigati di loro, e per questo esere più odiosi a Dio? anzi si crederanno esser più
            giusti di voi, e meno colpevoli e più graziosi al giusto iudice?</p>
          <p>Questi di vero per quello medesimo errore antimetteranno per suoi meriti il re Salomone
            certamente pacifico, a cui fu riserbato lo edificare del tempio, e ne' cui tempi
            sottorise la tranquillitade della pace, e il cui regno non cognobbe guerra, al suo padre
            David santissimo, a cui fue interdetto l'edificare di quello medesimo tempio, lo quale
            fue nomato da Dio uomo spanditore di sangue, il quale e sotto essere provocato da
            continui pericoli di guerre, e due volte da Dio manifestamente e piuvicamente fu
            corretto. In quello medesimo modo coloro che non sanno li santi libri diranno che·lli
            amici di Iob fossono più inocenti di lui, e antimetteranno loro nel riguiderdonamento;
            imperciò che noi non leggiamo ch'elli fossono esaminati da Dio nelle pestilenzie sì come
            Iob, però che di vero elli non erano auro o argento da provare ne la fornace del fuoco,
            né da riporre nel tesauro del sommo re, ma erano maggiormente paglia o letame, le quali
            messe in sul fuoco gettano puzzo spiacente a Dio e abominevole alli uomini. Or
            giudicheremo noi per simile cechitade che·lli marinari fossono migliori che Ionas il
            profeta, per lo quale si pruova che si levòe la tempesta, e però fue sommerso in mare e
            tranghiottito dal pesce, lo quale fue messaggio di Dio banditore di penitenzia, e figura
            di Cristo passuro, e li marinari furono pagani e adoratori d'idoli? Non maraviglia,
            se·lle grazie e prerogative di vertudi che noi dicemmo, Idio raguardò in voi, le quali
            elli esamini; e provate, guiderdoni e coroni voi, li quali siete conosciuti sempre
            essere stati in italia chiaro braccio della Chiesa e nobile fondamento di tutta la fede.</p>
          <p>Non si maraviglino dunque li rimproveranti invidiosi, se un poco inanzi con le promesse
            sentenzie della santa Scrittura noi mostriamo per la pruova delle vostre virtudi voi
            essere acetti a Dio, aprovati al suo beneplacimento. Se impertanto voi riconoscerete
            umilemente che per li vostri peccati voi incorreste nelli predetti danni, e comportateli
            con virtù di pazienza, con pagamenti per ciò di divote voci rendere grazie. Dice il
            sapientissimo re: «Figliuolo mio, non gittare la disciplina del Segnore, e non fallare
            quando da·llui se' corretto; colui cui il Segnore ama, sì 'l gastiga, e come padre in
            figliuolo si compiace». La quale sentenzia non isdegna d'allegare l'Apostolo nelle sue
            pistole, dicendo: «Figliuolo mio, non mettere i·non calere la disciplina del Segnore, né
            ti sia fatica, quando da·llui sarai ripreso: colui cui il Segnore ama si 'l gastiga;
            elli batte chiunque elli riceve in figliuolo».</p>
          <p>Ecco adunque per le soprascritte cose avete chiaramente che per le pressure delle
            predette passioni si dimostrano in voi esere virtudi e meriti, e che non solamente voi
            siete ricevuti in amici da Dio, ma spezialmente da·llui siete in figliuoli adottati. A
            li figliuoli a' quali s'impone la disciplina non solamente remunerazione si promette,
            ma·ssi serba loro certa ereditade. Appare dunque per la vertade della santa Scrittura
            che·lle virtudi e li meriti sono remunerati dal iustissimo re delli re, eziandio in
            alcuni di vero; ne' quali publicamente, manifestamente eziandio, rilucono temporalmente,
            ad esemplo del mutamento de' buoni, sì come è scritto del beato Iob, al quale furono
            restituiti dupplicati per li perduti beni; ma nelli altri più preziosi, e migliori sanza
            comparazione, si serba il meritamento nella futura gloria.</p>
          <p>Li predetti amonimenti, li quali noi stimiamo non esere alla vostra prudenzia tanto
            soperchi quanto necessarii, provedemo di mandare per debito di caritade alla vostra
            dilezzione, e ancora le compassioni a le quali ci condogliamo con tutte le interiora
            dell'amistade, e le consolazioni de' veri libri vi soggiugnemo, a le quali d'abondante
            offeriamo d'agiugnere quelle consolazioni di fatto che noi fare possiamo, altre volte
            oferte; ma la promessa nostra lettera, pochi dìe poi che a·nnoi fue manifesto il
            sopradetto vostro caso, ordinammo di mandarvi, ma però che 'l presente di più persone
            contenea molto meno, ritenne quella più tostamente essere venuta, il mandare d'essa
            sospendemo. Ma ora piùe deliberatamente provedendo, e estimando in ogni caso che
            s'apartenea a vostra informazione e a vostra cautela, vi mandiamo; né alla vostra amistà
            rincresca di bene leggere la lunghezza della presente lettera, la quale non rincrebbe a
            noi di compilare intra tante e sì faticose sollicitudini.</p>
          <p>Data a Napoli sotto il nostro secreto anello, di II di dicembre, seconda indizione,
            anni MCCCXXXIII.</p>
        </div2>
        <div2 type="capitolo">
          <head>IV</head>
          <argument>
            <p rend="italic">Ancora di certe novità che furono in Firenze per cagione del
            diluvio.</p>
          </argument>
          <p>Il dìe apresso che fue cessato il diluvio, essendo rotti i sopradetti tre ponti in
            Firenze, e tutta la città aperta e schiusa lungo il fiume d'Arno, certi grandi di
            Firenze cercaro di fare novità contro a' popolani, avisandosi di poterlo fare, però che
            sopra l'Arno non avea che uno ponte, e quello era in forza di grandi, e la città
            scompigliata e tutta schiusa, e le genti tutte isbigottite. Onde uno di casa i Rossi
            fedì uno de' Magli loro vicino, per la qual cosa tutto il popolo fue sotto l'arme, e più
            dì si fece grande guardia in Firenze di dì e di notte; e alla fine i grandi e possenti e
            ricchi, che aveano a perdere, non aconsentiro alla follia de' malvagi, e ancora il
            popolo aveano preso vigore e forza; onde non s'ardiro di cominciare novità; e ancora se
            l'avessono cominciata n'avrebbono avuto il peggiore. E pertanto si riposòe la città, e
            quello de' Rossi che fece il malificio fue condennato.</p>
          <p>E fecesi incontanente fare per lo Comune certi ponticelli di legname sopra l'Arno, e
            uno grande sopra piatte e navi incatenate; ma al cominciamento, innanzi che i detti
            ponti fossono fatti, si passava l'Arno per navi. E avenne poi, a dì VI di dicembre
            essendo venuta una grande piova in Arno, si rivolse una nave ove avea da XXXII uomini,
            de' quali annegaro XV uomini cittadini, e li altri per l'aiuto di Dio scamparo.
            Lasceremo alquanto de' fatti di Firenze e del diluvio, ch'assai n'avemo detto, e diremo
            alquanto de' fatti di Lombardia e della nostra lega. Ma nonn–è da lasciare di dire, che
            quando il legato ch'era a Bologna seppe l'aversità ch'era avenuta a' Fiorentini ne fece
            grande allegrezza, dicendo che ciò era loro avenuto perch'erano stati contro a·llui e
            contro a santa Chiesa a Ferrara; e forse in parte disse il vero; ma non giudicava sé de'
            suoi defetti e futuro avenimento, né credea che 'l suo iudicio e sentenzia di Dio gli
            fosse così da presso, come tosto leggendo si potrà trovare.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come falliro le triegue, e ricominciossi guerra dalla lega al legato, e
              le terre che tenea il re Giovanni.</p>
          </argument>
          <p>Nel detto anno, per calen gennaio, fallendo le triegue da la gente del re Giovanni e
            del legato a la nostra lega, si fece per li collegati uno parlamento a Lierci, per
            consigliare se fosse da seguire le triegue o ricominciare la guerra. Acordavansi i
            collegati al prolungare le triegue, salvo messer Mastino e 'l Comune di Firenze; e
            questo si fece per lo migliore per non lasciare prendere forza al legato e al re
            Giovanni; e ordinaro si rincominciasse la guerra, e confermarono in quello parlamento la
            divisa del conquisto per lo modo detto, cioè che 'l segnore di Milano avesse Cremona, e
            messer Mastino Parma, e que' da Mantova Reggio, e' marchesi Modona, e' Fiorentini Lucca.
            Per la qual cosa que' da Milano cavalcaro sopra la città di Piagenza; e quelli di Verona
            e di Mantova sopra Parma e Reggio; e' marchesi da Ferrara sopra Modona; e la nostra
            gente ch'erano in Valdinievole corsono sopra Buggiano. E poi, a dì VIII di gennaio,
            quelli di Lucca corsono sopra Ficecchio e Santa Croce, e levaro grande preda di bestie
            grosse, e rincominciossi la guerra. E poi, a dì XXIII del mese di febbraio apresso,
            essendo cavalcati IIII<hi rend="sup">C</hi> cavalieri di quelli della lega di Lombardia
            sopra Parma e Reggio, furono sconfitti presso al castello di Correggio da quelli di
            Parma e da la gente del legato, e rimasevi preso Ettor de' conti da Panago e più altri
            conostabili.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Come il legato perdéo Argenta, e poco apresso fu cacciato di
            Bologna.</p>
          </argument>
          <p>Nel detto anno, a dì VII di marzo, essendo i marchesi da Ferrara co·lloro oste stati a
            l'assedio della terra d'Argenta più mesi, nella quale era la gente della Chiesa e del
            legato, l'arcivescovo d'Ambruno mandato per lo papa in Lombardia, volle essere a
            parlamento co' collegati di Lombardia a Peschiera, e in quello richiese per lo papa tre
            cose: che lega più non fosse, promettendo pace onorevole per li collegati; la seconda,
            che si levasse l'oste da Argenta; la terza che i marchesi dovessono liberare il conte
            d'Armignacca e li altri pregioni sanza costo. Fu risposto per messer Mastino per bocca
            d'uno delli ambasciadori di Firenze che·lla lega non si potea partire; ma in caso che
            Parma rimanesse libera alla Chiesa, si cesserebbe l'oste ordinata. Quella d'Argenta e
            de' pregioni, fu risposto per li detti ambasciadori di Firenze che in quanto Ferrara
            rimanesse a' marchesi per lo censo usato, e Argenta per uno piccolo censo,
            s'accorderebbono col legato cardinale. L'arcivescovo prese termine di rispondere, e
            partìsi e venne a Bologna al legato.</p>
          <p>In questa stanza Argenta essendo forte stretta dell'assedio, e non possendo essere
            soccorsi, fallendo loro la vittuaglia, s'arendero; però che, dapoi che·lla gente della
            Chiesa furo sconfitti a Ferrara, non ardiro di tenere campo contra la gente della lega,
            onde molto abassò la potenzia del legato. E avuta i marchesi la vittoria d'Argenta,
            pochi dì apresso cavalcaro in sul contado di Bologna col loro sforzo. Il legato del papa
            cardinale ch'era in Bologna mandòe al riparo quasi tutta sua cavalleria, e volea mandare
            fuori nella detta cavalcata i due quartieri del popolo di Bologna; e già erano armati in
            sulla piazza, con tutto che mal volontieri andavano, e male parea loro essere trattati.
            Onde avenne, come piacque a Dio, e di vero sanza ordine proveduta, uno messer Brandaligi
            de' Goggiadini con<gap/> de' Beccadelli, uomini poveri al bisogno del loro stato e vaghi
            di mutazioni e di novitadi, parendo loro male stare sotto la segnoria del legato, e
            veggendo abassato lo stato suo per la sconfitta da Ferrara e per la perdita d'Argenta,
            essendo saliti in sulla ringhiera del palazzo di Bologna colle spade ignude in mano, sì
            cominciaro a gridare: «Povolo, povolo, e muoia il legato, e chi è di Linguadoco!».</p>
          <p>Alle quali grida e romore il popolo armato fu scommosso seguendo il romore cominciato,
            si partiro di su la piazza iscorrendo per la terra: e combattero il palagio del grano e
            il vescovado, dove stavano il maliscalco e li altri officiali del legato; e in quelli
            misono fuoco, e rubaro e uccisono tutti li oltramontani che trovaro per la terra; e ciò
            fatto, assaliro e combattero il nuovo castello ov'era il legato, per uccidere lui e sua
            gente che v'erano fuggiti dentro, e misonvi l'assedio di dì e di notte; e questa
            rubellazione fu fatta a dì XVII del detto mese di marzo MCCCXXXIII. E nota che tutta
            questa rovina avenne al legato perch'era male co' Fiorentini, che·sse fosse stato bene
            di loro, la sconfitta ch'ebbe a Ferrara la sua gente non avrebbe avuta, né perduta
            Argenta, né 'l popolo di Bologna li sarebbe rubellato per dotta de' Fiorentini, né·lla
            Romagna; ma la disordinata cupidità di volere segnoria fa montare in superbia e in
            ingratitudine contro all'amico, spezialmente i cherici; e questo principalmente il fece
            cadere in questo errore, e di somma prosperità in poco di tempo cadere in grande
            pericolo e abassamento.</p>
          <p>Sentendosi la novella in Firenze, i Fiorentini la maggior parte ne furo lieti, e non
            crucciosi, per la lega che i·legato avea fatta col re Giovanni; ma per tema di sua
            persona e reverenza de la Chiesa vi mandaro incontanente IIII ambasciadori, de' maggiori
            cittadini di Firenze, e co·lloro III<hi rend="sup">C</hi> cavalieri di loro masnade e
            delle vicherie a piè di Mugello, per guarentire il legato e sua gente; e giunti a
            Bologna con molta fatica, e lusinghe e prieghi faccendo al popolo di Bologna per parte
            del Comune di Firenze, trassono del castello il legato e sua gente e suoi arnesi, il
            lunidì d'Alba, dì XXVIII di marzo, per la porta di fuori del castello, fasciato intorno
            con li detti ambasciadori e colla nostra gente armata; e con tutto questo fue in grande
            pericolo il legato di perder la vita, che lo sfrenato popolo di Bologna li vennero
            dietro isgridandolo con villane parole, e con armata mano per offendere e rubare lui e
            sua gente, insino al ponte a San Ruffello; e poi i loro contadini correndo alle strade
            infino a Leurignano in su l'alpe. E di certo, se 'l soccorso de' Fiorentini non fosse
            stato, e il loro proveduto argomento, il legato rimanea morto e rubato con tutta sua
            gente.</p>
          <p>E partito lui di Bologna, il popolo a furore abattero e disfecero il castello, in modo
            che in pochi dì non vi rimase pietra sopra pietra, ch'era uno ricco e nobile lavorio. I
            Fiorentini condussono il legato in Firenze a dì XXVI di marzo, e fu ricevuto a grande
            onore e processione, e presentatoli per lo Comune II<hi rend="sup">M</hi> fiorini d'oro
            per ispese; no·lli volle ricevere, ringraziando molto il Comune del grande e onorevole
            servigio allui fatto, riconoscendo per loro la vita e lo stato. E di Firenze si partì a
            dì II d'aprile; e fue acompagnato per ambasciadori e gente d'arme da' Fiorentini infino
            presso a Pisa; e di là n'andò a corte, e giunse a Vignone a dì XXVI d'aprile. E come fue
            dinanzi al papa e a' cardinali in piuvico consistoro si dolfe de la fortuna a·llui
            incorsa, e vergogna e danno fattoli per li Bolognesi, dimandando vendetta per sé e per
            la Chiesa, lodandosi in palese del soccorso e onore ricevuto da' Fiorentini; ma in
            segreto al papa disse che ogni disaventura si riputava avuta per la gente che'
            Fiorentini mandaro al soccorso di Ferrara, onde la sua oste fue sconfitta. Per la qual
            cosa il papa non volle poi vedere né udire i Fiorentini, con tutto che prima avea
            cominciato a disamarli per la mala informazione fattali per lettere dal detto legato
            contro a Fiorentini sì per la 'mpresa della lega. E di certo se papa Giovanni fosse più
            lungamente vivuto, elli avrebbe adoperato ogni abassamento e damaggio di Fiorentini, e
            già l'avea ordito, però che sopra tutti i cardinali amava messer Beltramo dal Poggetto
            cardinale d'Ostia suo nepote, ma per li più si dicea piuvicamente ch'elli era suo
            figliuolo, e di molte cose il simigliava.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Di novità ch'ebbe in Bologna dopo la cacciata de·legato.</p>
          </argument>
          <p>Appresso la cacciata del legato di Bologna la terra rimase in grande scandalo tra'
            cittadini, che ciascuno de' maggiorenti volea essere segnore, e quelli cittadini
            ch'erano stati amici del legato v'erano sospetti. E se non fosse che i Fiorentini vi
            mandaro di presente CC cavalieri con due savi e grandi cittadini per ambasciadori e
            consiglieri dello stato della terra, e per guardia di quella, di certo i Bolognesi si
            sarebbono stracciati insieme, e datisi per loro discordia a meser Mastino della Scala, o
            a' marchesi, o ad altri tiranni; e stettevi la detta gente de' Fiorentini per due mesi,
            avendo dirizzata la terra in assai buono stato secondo la loro fortuna, con tutto
            ch'assai fossero pregni di male volontadi tra·lloro.</p>
          <p>Incontanente che li ambasciadori e' cavalieri di Firenze si furono partiti di Bologna,
            partoriro le loro niquitadi; e i figliuoli di Romeo di Peppoli, e' Goggiadini, e' loro
            seguaci ch'aveano rubellata la terra al legato, a romore e a furore ne cacciarono i
            Sabatini, e' Rodaldi, e' Bovattieri, e parte de' Beccadelli, e più altre case e famiglie
            de' grandi e di popolo, e arsono loro le case, e tali disfeciono, e più confinati fecero
            ne la terra; onde tra cacciati e confinati n'uscirono più di MD cittadini; e ciò fue a
            dì di giugno MCCCXXXIIII. E se non fosse che' Fiorentini vi rimandaro incontanente loro
            ambasciadori e cavalieri al riparo de la loro fortuna, Bologna era al tutto guasta e
            deserta, o venuta in mano di tiranno. E nota che questo giudicio di Dio non fue sanza
            cagione e giustizia, che con tutto che fosse giusta la cacciata del legato di Bologna
            per la sua superbia e tirannia, lo ingrato popolo di Bologna non l'avea a fare, sì per
            reverenza di santa Chiesa, e sì per l'utile che' Bolognesi traevano della stanza del
            legato in Bologna, che tutti n'aricchiano; ma la parola di Dio non puote preterire,
            cioè: «Io ucciderò il nimico mio col nimico mio».</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Come la lega di Lombardia ebbe Chermona, ed altre novità ch'avennero
              per quella in Lombardia e in Toscana.</p>
          </argument>
          <p>Nell'anno MCCCXXXIIII, del mese d'aprile, l'oste della lega di Lombardia co' loro
            segnori, in quantità di III<hi rend="sup">M</hi> cavalieri, furo sopra la città di
            Chermona. E poi in calen di maggio patteggiòe il segnore di Chermona di rendere la terra
            al segnore di Milano, com'erano le convenenze giurate della lega con certi patti e
            ordini, intra gli altri che·sse per lo re Giovanni, a cui s'erano dati, non fossero
            soccorsi con oste campale infino a mezzo luglio, darebbono la terra per lo modo
            patteggiato, e così feciono, però che 'l soccorso non fu fatto; però che il re Giovanni
            e 'l figliuolo erano partiti di Lombardia, e la sua gente non era possente a resistere a
            la forza della lega. Infra questo tempo, all'uscita di maggio, la detta oste venne sopra
            la città di Reggio e poi sopra Modana, e guastarle d'intorno.</p>
          <p>E poi volendo andare sopra la città di Parma e porrervi l'assedio, essendo già tra
            Reggio e Parma, avenne per ordine fatto, e ordinato infino in corte di papa per lo
            cardinale dal Poggetto in qua dietro legato in Lombardia, onde si spendea, e fatto era
            diposito di L<hi rend="sup">M</hi> fiorini d'oro per dare a' conestaboli tedeschi della
            bassa Magna, i quali doveano prendere messer Mastino della Scala principalmente e li
            altri segnori, e cominciare la zuffa ne l'oste, com'era ordinato per fornire loro
            tradimento. La quale cosa fue revelata a messer Mastino per uno suo antico conestabole
            ch'era di quella giura; per la qual cosa il tradimento non venne fatto, e furonne
            alquanti presi e guasti, e partirsi de l'oste XXVII bandiere de' detti Tedeschi, e
            andarne in Parma; onde l'oste fue tutta scerrata, e que' tiranni e segnori si tornaro
            i·lloro terre con grande sospetto e paura di loro persone di non esere o presi o morti
            da' loro soldati; e ciò fu a dì VII di giugno del detto anno. Per la detta cavalcata de
            la lega di Lombardia, com'era ordinato, messer Beltramone dal Balzo capitano di guerra
            de' Fiorentini con VIII<hi rend="sup">C</hi> cavalieri cavalcò sopra 'l contado di
            Lucca, e guastò Buggiano e Pescia con intendimento d'andare infino a Lucca; e dovevavisi
            fermare l'oste, e crescervi gente a cavallo e a piede per li Fiorentini; e la lega di
            Lombardia ferma a Parma doveano mandare a la detta oste di Lucca inn–aiuto de'
            Fiorentini V<hi rend="sup">C</hi> cavalieri. Ma le genti ordinano le cose, e Dio le
            dispone: che per la detta novità de' Tedeschi fatta in Lombardia ogni ordine de
            l'assedio di Parma e di Lucca tornò in vano, e la nostra gente d'arme col capitano si
            tornò in Pistoia.</p>
        </div2>
        <div2 type="capitolo">
          <head>IX</head>
          <argument>
            <p rend="italic">Di certe reliquie sante che vennero in Firenze.</p>
          </argument>
          <p>Nel detto anno, a dì XIII d'aprile, furo mandate in Firenze delle reliquie di santo
            Iacopo e di santo Alesso, e alquanto del drappo che vestì Cristo, per procaccio d'uno
            monaco fiorentino di Valombrosa di santa vita, il quale le procacciò in Roma da' suo'
            segnori. E venute in Firenze, furono ricevute a grande processione di cherici, e furonvi
            i priori e l'altre segnorie e molta buona gente di Firenze, e con grande devozione
            furono messe ne l'altare di Santo Giovanni.</p>
        </div2>
        <div2 type="capitolo">
          <head>X</head>
          <argument>
            <p rend="italic">Di novità che fuoro ne la città d'Orbivieto.</p>
          </argument>
          <p>Nel detto anno, all'uscita d'aprile, battaglia cittadina si cominciò in Orbivieto, e
            fue morto Nepoleuccio de' Monaldeschi che n'era segnore per Manno di meser Currado suo
            consorto; e corsa la terra, ne cacciaro fuori tutta la setta e seguaci del detto
            Napoleuccio, onde la detta città fu guasta e partita, e 'l detto Manno se ne fece
            segnore.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Di certo fuoco che·ss'apprese in Firenze.</p>
          </argument>
          <p>A dì X di giugno del detto anno, la mattina a la campana del giorno, s'apprese fuoco
            nel popolo di Santo Simone alla fine del Parlagio antico verso Santa Croce, e arsonvi II
            case e tre femine.</p>
        </div2>
        <div2 type="capitolo">
          <head>XII</head>
          <argument>
            <p rend="italic">Quando si cominciò a fondare il campanile di Santa Reparata e 'l ponte
              a la Carraia.</p>
          </argument>
          <p>Nel detto, anno a dì XVIII di luglio, si cominciò a fondare il campanile nuovo di Santa
            Reparata, di costa a la faccia della chiesa in su la piazza di Santo Giovanni. E a ciò
            fare e benedicere la prima pietra fue il vescovo di Firenze con tutto il chericato e co'
            segnori priori e l'altre segnorie co·molto popolo a grande processione; e fecesi il
            fondamento infino all'acqua tutto sodo; e soprastante e proveditore della detta opera di
            Santa Liperata fue fatto per lo Comune maestro Giotto nostro cittadino, il più sovrano
            maestro stato in dipintura che·ssi trovasse al suo tempo, e quelli che più trasse ogni
            figura e atti al naturale; e fulli dato salario dal Comune per remunerazione della sua
            vertù e bontà. Il quale maestro Giotto tornato da Milano, che 'l nostro Comune ve l'avea
            mandato al servigio del segnore di Milano, passò di questa vita a dì VIII di gennaio
            MCCCXXXVI, e fu seppellito per lo Comune a Santa Reparata con grande onore. E in questo
            tempo e istante si cominciò a fondare il nuovo ponte a la Carraia, il qual era caduto
            per lo diluvio, e fue compiuto di fare in calen di gennaio MCCCXXXVI, e costò più di
              XXV<hi rend="sup">M</hi> di fiorini d'oro, e restrinsesi II pile al Vecchio; e
            fecionsi di nuovo le mura sopra la riva d'Arno da l'un lato e da l'altro, per adirizzare
            il corso del fiume, e per più bellezza e fortezza de la città.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">Come messer Mastino ebbe il castello di Colornio in parmigiana.</p>
          </argument>
          <p>Nel detto anno, del mese d'agosto, messer Mastino della Scala con la lega di Lombardia
            venne all'assedio del castello di Colornio in sul contado di Parma, e 'l Comune di
            Firenze vi mandò CCCL cavalieri, molto bella e buona gente, onde fu capitano Ugo delli
            Scali; sì che messer Mastino vi si trovò con III<hi rend="sup">M</hi> cavalieri, e
            bisognavali bene, che' Parmigiani con la cavalleria ch'avea loro lasciata il re
            Giovanni, con l'aiuto di Lucca e di Reggio e di Modana, si trovarono con più di II<hi rend="sup">M</hi> buoni cavalieri, i quali per più volte feciono punga per rompere
            l'oste e di combattere con messer Mastino; ma l'oste era sì forte di fossi e di
            steccati, che non ebbono podere, né messer Mastino non si volle mettere a battaglia
            campale. Per la quale cosa i Parmigiani non potero fornire Colornio, e quello
            abandonato, s'arendéo a messer Mastino a dì XXIIII di settembre del detto anno. La quale
            vittoria fu cagione a messere Mastino d'avere poco apresso la città di Parma, come
            inanzi faremo menzione.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come i Fiorentini riebbono il castello d'Uzzano in Valdinievole.</p>
          </argument>
          <p>Nel detto anno, a dì XII di settembre, per trattato di messer Beltramone dal Balzo
            capitano di guerra de' Fiorentini, e per tradimento e costo di II<hi rend="sup">M</hi>
            fiorini d'oro, il castello d'Uzzano di sopra a Pescia in Valdinievole s'arendéo al
            Comune di Firenze; e ciò fatto, il detto messer Beltramone dal Balzo capitano di guerra
            de' Fiorentini cavalcò con V<hi rend="sup">C</hi> cavalieri e popolo assai per due volte
            infino a le porti di Lucca, ardendo e guastando e levando gran preda con grave danno di
            Lucchesi. Ma ciò potea fare sicuramente per l'oste de la lega ch'era a Colornio in
            Lombardia, e la cavalleria di Lucca era a Parma, sì che·lla città di Lucca era isfornita
            di genti d'arme.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come il re Giovanni simulatamente donò la città di Lucca al re di
              Francia.</p>
          </argument>
          <p>Nel detto anno, a dì XIII d'ottobre, essendo il re Giovanni a Parigi simulatamente e
            per favore de' Lucchesi e a·lloro richesta donò al re Filippo di Francia tutte le
            ragioni ch'elli avea in Lucca e nel contado; e il detto re di Francia significò a tutti
            i mercatanti di Firenze ch'erano in Parigi, come a·llui apartenea la signoria di Lucca e
            ch'ellino scrivessono al nostro Comune che a la città di Lucca né al contado non si
            facesse guerra; ma però non si lasciò. E lo re Ruberto per sue lettere e ambasciadori de
            la detta impresa di Lucca molto si dolfe al re di Francia suo nipote, e pregandolo
            ch'elli lasciasse la detta impresa di Lucca, però che·lla signoria non era sua di
            ragione, e erali stata tolta per tradimento, e rubellata per Uguiccione da Faggiuola e
            poi per Castruccio Interminelli, per la qual cosa il re di Francia non vi mandò sua
            gente né ne prese possessione.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Come i Fiorentini per guardia della terra feciono in Firenze VII
              bargellini.</p>
          </argument>
          <p>Nel detto anno, per calen novembre, coloro che reggeano la città di Firenze crearono
            uno nuovo oficio in Firenze; ciò furono VII capitani di guardia della città, ciascuno
            con XXV fanti armati, e in ogni sesto de la città ne stava uno, e nel sesto d'Oltrarno
            due; i quali guardavano la città di dì e di notte, di sbanditi e di zuffe e offensioni e
            di giuoco e d'arme, e fuoro chiamati bargelli. L'oficio de' detti ebbe bello colore e
            buona mossa; ma quelli che reggeano la città il feciono più per loro guardia e
            francamento di loro stato, perché dubitavano ch'a la nuova reformazione de la lezione
            de' priori, che·ssi dovea fare il gennaio apresso, non avesse contesa, perché certi
            popolani ch'erano degni d'essere al detto oficio per sette n'erano schiusi. Durò il
            detto uficio uno anno e non più, fornita la detta lezione; e poi ne surse un altro
            oficio di maggiore lieva, che·ssi chiamò conservatore, come inanzi al tempo faremo
            menzione.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Conta di guerra tra' Catalani e' Genovesi.</p>
          </argument>
          <p>Nel detto anno i Genovesi co·lloro galee armate feciono grande danno a' Catalani, che
            presono di loro quattro grandi cocche in Cipri, e altre quattro in Cicilia, e quattro
            galee in Sardigna, tutte cariche di ricco avere, e li uomini tutti misono alle spade o
            anegaro in mare, e VI<hi rend="sup">C</hi> ne 'mpiccaro a uno colpo in Sardigna, la
            quale fue una grande crudeltà; ma non fu sanza merito in parte di giudicio di Dio alla
            loro città, come seguendo in questo assai tosto faremo menzione.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come i Turchi furo sconfitti in mare da galee de la Chiesa e del re di
              Francia.</p>
          </argument>
          <p>Nel detto anno l'armata de la Chiesa di Roma e del re di Francia e' Viniziani, in
            quantità di XXXII galee mandate in Grecia per difenderla da' Turchi che tutta la
            correano e guastavano, iscontrandosi col navilio de' Turchi ch'era infinito, combattero
            co·lloro. I Turchi fuggendo a terra, ne morirono più di V<hi rend="sup">M</hi>, e arsono
            di loro navilio CL legni grossi sanza i sottili e piccioli, e poi corsono tutte le loro
            marine e alquanto fra terra, levando gran preda di schiavi e di cose con grande danno di
            loro.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">De la morte di papa Giovanni XXII.</p>
          </argument>
          <p>Nel detto anno, a dì IIII di dicembre, morì papa Giovanni apo la città di Vignone in
            Proenza, ov'era la corte, d'infermità di flusso, che tutto il suo corpo si disolvette, e
            per quello si sapesse, morì convenevolmente assai ben disposto apo Dio, rivocando il suo
            oppinione mosso de la visione dell'anime de' santi. E ciò fece, secondo si disse, più
            per infestamento del cardinale dal Poggetto suo nipote e degli altri suoi parenti, a ciò
            che non morisse con quella sospeccionosa fama, che da suo movimento, non credendo sì
            tosto morire, e elli morì il dì seguente. E a ciò che sia manifesto a chi per li tempi
            leggerà questa cronica, e non possa avere preso errore per quella oppinione, sì
            metteremo apresso verbo a verbo la detta dichiarazione fatta fedelmente volgarizzare,
            come avemo la copia dal nostro fratello che allora era in corte di Roma.</p>
          <p>«Giovanni vescovo, servo di servi di Dio, a perpetua memoria. Né sopra quelle cose che
            dell'anime purgate partite da' corpi, se a la resurrezzione de' corpi la divina essenzia
            con quella visione, la quale l'Apostolo chiama «fiaccole», vegghiamo, sì per noi come
            per molti altri, in nostra presenzia recitando e allegando la sacra Scrittura e li
            originali detti de' santi, o per altro modo ragionando, spesse volte dette sono
            altrementi che per noi dette e intese fossono, e intendansi e dicansi, possano nelli
            orecchi de' fedeli dubbio e oscurità generare; ecco la nostra intenzione la quale con la
            santa Chiesia cattolica intorno a queste cose abbiamo, e abbiamo avuto, per lo tenore
            delle presenti, come seguita: dichiariamo, confessiamo certamente e crediamo che l'anime
            purgate partite da' corpi sono ne' cieli de' cieli e in paradiso con Cristo, e in
            compagnia delli angeli raunate, e veggiono Idio e la divina essenzia faccia a faccia
            chiaramente, in quanto lo stato e la condizione dell'anima partita dal corpo comporta. E
            se altre cose e quale o per altro modo intorno a questa materia per noi dette predicate,
            overo scritte fossono, per alcuno modo quelle cose abbiamo dette, predicate, overo
            scritte, recitando e disputando i detti della sacra Scrittura e de' santi, e così
            vogliamo essere dette, predicate, e scritte. Anche se alcune altre cose sermocinando,
            disputando, domatriando, amaestrando, overo per alcuno altro modo dicemmo, e predicamo,
            o scrivemo intorno a le predette cose, overo altre cose che raguardano la fede
            cattolica, la sacra Scrittura, overo a' buoni costumi, in quanto sono consone a la fede
            cattolica e a la determinazione de la Chiesa a la sacra Scrittura e a' buoni costumi, la
            sponiamo; altrementi per altro modo quelle cose abbiamo avute, e vogliamo per non dette,
            predicate e scritte, e quelle revochiamo espressamente; e le predette tutte cose, e
            qualunque altre predette e scritte per noi di qualunque mai fatti in ogni luogo, e in
            qualunque luogo o in qualunque stato, che abbiamo, e abbiamo avuto da quinci adietro, e
            sommettiamo a la determinazione de la Chiesa e de' nostri successori.</p>
          <p>Data a Vignone a dì III di dicembre, anno XVIIII del nostro pontificato».</p>
          <p>E poi anullò le reservazioni per lui fatte, che da la sua morte innanzi non avessono
            vigore.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Del tesoro che·ssi trovò la Chiesa dopo la morte di papa Giovanni, e di
              sua vita e costumi.</p>
          </argument>
          <p>Dissesi che l'eclissi del sole, che fue del mese di maggio l'anno dinanzi, significò la
            sua morte dovere esere quando il sole verrebbe a l'opposizione del suo mezzo corso; e
            così parve che fosse. De la morte del detto papa se ne fece in Firenze l'osequio a dì
            XVI di dicembre ne la chiesa di Santo Giovanni con grande e ricca luminaria, e grande
            solennità e celebrazione d'oficio per lo chericato e per tutti i cittadini. E nota che
            dopo la sua morte si trovò nel tesoro de la Chiesa a Vignone in monete d'oro coniate il
            valere e compito di XVIII milioni di fiorini d'oro e più; e il vasellamento, corone,
            croci, e mitre, e altri gioielli d'oro con pietre preziose lo stimo a larga valuta di
            sette milioni di fiorini d'oro, che ogni milione è mille migliaia di fiorini d'oro la
            valuta. E noi ne possiamo di ciò fare piena fede e testimonianza vera, che il nostro
            fratello carnale, uomo degno di fede, che allora era in corte mercatante di papa, che
            da' tesorieri e da altri che fuoro deputati a contare e pesare il detto tesoro li fu
            detto e acertato, e in somma recato per farne relazione al collegio de' cardinali per
            mettere in aventario, e così il trovaro. Il detto tesoro, la maggior parte, fu raunato
            per lo detto papa Giovanni per sua industria e sagacità, che infino l'anno MCCCXVIIII
            puose la reservazione di tutti i beneficii collegiati di Cristianità, e tutti li volea
            dare egli, dicendo il facea per levare le simonie. E di questo trasse e raunò infinito
            tesoro. E oltre a ciò e per la detta reservazione quasi mai non confermò elezzione di
            nullo parlato, ma promovea uno vescovo inn–uno arcivescovado vacato, e del vescovado del
            vescovo promosso promovea uno minore vescovo, e talora avenia bene sovente che d'una
            vacazione d'uno grande vescovado o arcivescovado o patriarcato facea sei o più
            promozioni; e simile d'altri benifici; onde grandi e molte provisioni di moneta
            tornavano a la camera del papa.</p>
          <p>Ma non si ricordava il buono uomo del Vangelio di Cristo, dicendo a' suoi discepoli:
            «Il vostro tesoro sia in cielo, e non tesaurizzate in terra»; né del tesoro che Piero e
            li altri apostoli chiesero a Mattia, quando asortiro i·lloro collega in luogo di Iuda
            Scariotto. E questo basti, e forse è detto più ch'a·nnoi non si conviene, però che 'l
            detto tesoro dicea papa Giovanni raunava per fornire il santo passaggio d'oltremare; e
            forse avea quella intenzione. Molto tesoro consumò in Lombardia per abattere i tiranni,
            e mantenere grande il suo nepote, overo figliuolo, legato di Lombardia, come adietro è
            fatta menzione, e talora contro a' Turchi. Allegravasi oltre modo d'uccisione e morte
            de' nimici; molto amò il nostro Comune di Firenze mentre fumo favorevoli e aiutatori del
            detto suo legato; e più grazie al Comune e singolari cittadini fece, che X vescovadi
            diede al suo tempo a' Fiorentini e molti altri benifici ecclesiastici; ma poi che 'l
            nostro Comune fue contro al detto legato, ne fu nimico, e cercava ogni nostro
            abassamento.</p>
          <p>Modesto fu e sobrio in suo vivere, e più amava vivande grosse che dilicate, e in sé
            propio poco spendea; quasi ogni notte si levava a dire l'uficio e istudiare; e le più
            mattine dicea la messa, e assai era latino di dare udienza, e tosto spediva. Piccolo fu
            di persona, prosperoso e collerico, e tosto si movea a ira. Savio in iscienza, e d'un
            aguto spirito, e magnanimo fu a le gran cose. Assai fece grandi e ricchi i suoi parenti,
            vivette da LXXXX anni, e seppellito fue in Vignone; ma poi i suoi parenti ne portaro o
            tutto o parte del suo corpo a Caorsa: e nel papato regnò anni XVIII e mesi. Lasciamo
            omai della materia, ch'assai avemo detto, e de' suoi modi e costumi, e diremo della
            lezione di papa Benedetto che succedette appresso lui.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">De la lezione di papa Benedetto XII.</p>
          </argument>
          <p>Dopo la morte e sepoltura di papa Giovanni i cardinali, ch'erano allora XXIIII, e tutti
            ritrovandosi in Vignone, per lo siniscalco di Proenza del re Ruberto furo messi nel
            conclavi per bene guardati e distretti, a ciò che tosto facessono lezione di papa. E
            avendo tra·lloro tira e discordia della lezione, perché dell'una maggiore setta, della
            quale era capo il cardinale di Peragorgo, ciò era fratello del conte di Peragorgo, con
            séguito grande de' cardinali caorsini e franceschi, e il cardinale de la Colonna, sì
            trattaro d'eleggere papa il cardinale fratello del conte di Comingio, uomo savio e
            valoroso e di buona vita: fuoro a·llui, e profersorli le loro voci, con patto ch'elli
            promettesse loro di non venire a Roma; la qual cosa non volle promettere, dicendo che
            inanzi rinunzierebbe il cardinalato ch'elli avea certo, che 'l papato ch'era in
            aventura. Per la qual cosa rimescolata la divisione de la lezione tra' collegi quasi per
            gara, non credendo venisse fatto, misono a squittino quelli di loro collegio ch'era
            tenuto il più minimo de' cardinali; ciò fu il cardinale Bianco di piccola nazione di
            tolosana, il quale era stato monaco e poi abate di Cestella, però uomo di buona vita.
            Sanza osservazione d'ordinato squittino, parve opera divina, che ciascuna setta di
            cardinali a·rrigatta li diedono le loro voci, e così fu eletto papa la vilia di santo
            Tomè apostolo dopo vespero, a dì XX di dicembre MCCCXXXIIII. E lui eletto papa, ciascuno
            s'amirò, e elli medesimo ch'era presente disse: «Avete eletto uno asino», o per grande
            umilità non conoscendosi degno, o profetizzando il suo stato, però che fue uomo di
            grosso intelletto quanto ne la pratica cortigiana, ma sofficiente assai in iscrittura. E
            poi si coronò papa a dì III di gennaio al luogo de' frati predicatori a Vignone, e
            chiamossi papa Benedetto XII. E come fue eletto, diede commiato a tutti i prelati, salvo
            a' cardinali, e donò al collegio de' cardinali de la camera C<hi rend="sup">M</hi>
            fiorini d'oro per ispese.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Di certo diluvio d'acque che fu in Firenze e in Fiandra.</p>
          </argument>
          <p>Nel detto anno, a dì V di dicembre, fu tanta piova, che 'l fiume d'Arno crebbe
            isformatamente per modo che, se le pescaie ch'erano nel fiume inanzi al grande diluvio
            fossono state in piede, gran parte de la città sarebbe allagata; ma per lo diluvio il
            letto d'Arno era abassato più di VI braccia; ma pur così ruppe e ne menòe uno ponte di
            legname fatto a grossi pali, il quale era fatto tra 'l ponte Vecchio e quello di Santa
            Trinita, e uno ponte di piatte grosse incatenato, ch'era fatto tra 'l ponte a Santa
            Trinita e quello da la Carraia, con danno assai. In Fiandra e in Olanda e Silanda in
            questo tempo fuoro tante soperchie piove, e gonfiamento del fiotto del mare, che tutte
            case e terre di quelle marine si disertaro.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come uno frate Venturino da Bergamo commosse molti Lombardi e Toscani a
              penitenzia.</p>
          </argument>
          <p>Nel detto anno, per le feste della Nattività di Cristo, un frate Venturino da Bergamo
            dell'ordine de' predicatori d'età di XXXV anni, di picciola nazione, per sue prediche
            recòe a penitenzia molti peccatori micidiali e rubatori, ed altri cattivi uomini de la
            sua città e di Lombardia. E per le sue efficaci prediche commosse ad andare a la
            quarentina a Roma e al perdono più di diecimila Lombardi gentili uomini e altri, i quali
            tutti vestiti quasi dell'abito di santo Domenico, cioè con cotta bianca e mantello
            cilestro o perso, e in sul mantello una colomba bianca intagliata con tre foglie d'ulivo
            in becco; e venieno per le città di Lombardia e di Toscana a schiere di XXV o XXX, e
            ogni brigata con sua croce innanzi gridando pace e misericordia; e giugnendo ne le
            cittadi si rassegnavano prima a la chiesa de' frati predicatori, e in quella dinanzi a
            l'altare si spogliavano da la cintola in su, e si batteano un pezzo umilmente. E ne la
            nostra città di Firenze fu loro fatte grandi elimosine, che per le devote genti, uomini
            e donne, ogni dì erano messe tavole, e piena tutta la piazza vecchia di Santa Maria
            Novella, ove ne mangiavano per volta V<hi rend="sup">C</hi> o più ben serviti; e così
            durò XV dì continui, come passavano a Roma. Infra 'l detto tempo fue in Firenze il detto
            frate Venturino, e predicò più volte; e a le sue prediche traeva tutto 'l popolo di
            Firenze quasi come a uno profeta. Le dette sue prediche non erano però di sottili
            sermoni né di profonda scienzia, ma erano molto efficaci e d'una buona loquela e di
            sante parole, dicendole molto dubbiose e acentive a commuovere genti, quasi affermando e
            dicendo: «Quello ch'io vi dico sappia, e non altro; ché Dio così vuole».</p>
          <p>Andonne a Roma co' detti pellegrini, e co·molti altri di Toscana che 'l seguiro, che
            fue innumerabile popolo con molta onestà e pazienzia. E poi da Roma andòe a Vignone al
            papa il detto frate Venturino per impetrare grazia di perdono a chi·ll'avea seguito. In
            corte, o per invidia o per altra sua presunzione, fu acusato al papa, e apostili più
            articoli di peccati e di resia, de' quali fue disaminato, e fatta inquisizione, e fu
            trovato buono Cristiano e di santa vita; ma per la sua presunzione, e perché diceva che
            non era niuno degno papa se non stesse a Roma a la sedia di san Piero, e per tema
            ch'ebbe il papa che per le sue prediche non comovesse il popolo cristiano, sì·lli diè i
            confini a dimorare a Frisacca, una terra nelle montagne di Ricordana, e comandolli che
            non confessasse persona, né predicasse a popolo. E questi sono i meriti c'hanno le sante
            persone da' prelati di santa Chiesa; overo che fue giusto per temperare la soperchia
            ambizione del frate, tutto ch'adoperasse con buona intenzione.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Come i Ghibellini di Genova ne cacciaro i Guelfi e la segnoria del re
              Ruberto.</p>
          </argument>
          <p>Nel detto anno, essendo ne la città di Genova tornati per pace fatta per lo re Ruberto
            tutti i Ghibellini, come adietro in alcuna parte facemmo menzione, e mandando a Genova
            il re uno meser Bolgro da Tollentino suo uficiale per ordinare la guardia della terra, e
            che 'l termine de la signoria del re si prolungasse, e essendovi per podestà per lo re
            messer Giannozzo Cavalcanti di Firenze, sombuglio e comozione nacque in Genova tra'
            Guelfi e' Ghibellini; perché a la maggiore parte de' Genovesi ch'erano d'animo
            imperiale, e naturalmente sono altieri e disdegnosi, rincrescea la segnoria del re, e
            non volendo prolungare più la segnoria al re; per la quale dissensione cominciaro
            tra·lloro battaglia cittadina, e asserragliaro tutta la terra e imbarraro. Alla prima
            ebbono il migliore i Guelfi, ma poi si partiro tra·lloro; che i Salvatichi per cagione
            ch'ad uno di loro per lo sopradetto meser Bolgaro, quando fu podestà di Genova, per
            mandato del re Ruberto fece tagliare il capo a uno de' maggiori della casa, perch'era
            gran pirrato e rubatore in mare, per lo quale sdegno s'accordaro co' Ghibellini e
            co·lloro seguaci a torre la segnoria al re, accordati a ciò fare co li Orii e Spinoli.</p>
          <p>E avuto grande soccorso di genti da Saona e della riviera, per terra e per mare
            cresciuto loro podere, per forza di battaglia ne cacciaro i Guelfi e le segnorie del re,
            a dì XXVIII di febraio del detto anno, con gran vergogna del re Ruberto; e fune dato
            colpa a la podestà di troppa negligenzia. Cacciati i Guelfi di Genova, andarsene al
            Monaco, e poi col favore del re Ruberto armaro galee, e furono segnori del mare, rubando
            chi meno poteva di loro, e tenendo la città di Genova molto stretta. I Ghibellini che
            rimasono segnori in Genova feciono due capitani, uno di casa d'Oria e uno di casa
            Spinola. Per questa mutazione molto si sconciò il buono istato di Genova e di
            mercatantia, e male vi si tenea ragione, onde molto abassò il podere de' Genovesi; e'
            Guelfi medesimi che tennero co' Ghibellini fuoro poi cacciati di Genova.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come cominciò l'abassamento de' Tarlati d'Arezzo, e come fue tolto loro
              il Borgo a Sansipolcro.</p>
          </argument>
          <p>Nell'anno di Cristo MCCCXXXV, essendo messer Piero Saccone de' Tarlati d'Arezzo,
            fratello che fu del valente vescovo d'Arezzo, di cui adietro in più luogora avemo fatta
            menzione, co' suoi fratelli e consorti segnori al tutto d'Arezzo, e de la Città di
            Castello, e del Borgo a Sansipolcro, e di tutte loro castella, e di quelle di Massa
            Tribara, dominando come tiranni infino nella Marca, e avendo disertato Nieri
            d'Uguiccione da Faggiuola, e i conti da Montefeltro, e quegli da Montedoglio, e la casa
            delli Ubertini, e il vescovo d'Arezzo delli Ubertini e' figliuoli di Tano da Castello, e
            più altri baroncelli del paese, ghibellini e guelfi, per segnoreggiare tutto; e per loro
            presunzione, presa la città di Cagli, nella quale i Perugini cusavano alcuna ragione, e
            perché contro a' Perugini teneano la Città di Castello, i Perugini co' detti Ghibellini
            segretamente feciono lega e compagnia e con messer Guiglielmo segnore di Cortona, e
            dando a Nieri da Faggiuola di loro genti, e per trattato fatto con Ribaldo da
            Montedoglio cognato de' Tarlati, che per loro tenea il Borgo a Sansipolcro, entròe il
            detto Nieri nel detto Borgo con CC cavalieri e V<hi rend="sup">C</hi> pedoni a dì VIII
            d'aprile del detto anno, e prese la terra, salvo la rocca, che·ssi tenne infino a dì XX
            d'aprile, nella quale era messere Uberto di Maso de' Tarlati; e vegnendo gli Aretini
            co·lloro sforzo per soccorrella, i Perugini con tutta loro lega e forza vi fuoro più
            grossi e possenti, sì che al tutto rimasono segnori della terra e della rocca, la quale
            s'arendé loro, salve le persone. E questo fue il cominciamento de la loro rovina e
            abassamento.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">D'una rovina che fece parte della montagna di Falterona.</p>
          </argument>
          <p>Nel detto anno, a dì XV di maggio, una falda de la montagna di Falterona da la parte
            che discende verso il Decomano in Mugello, per tremuoto e rovina scoscese più di quattro
            miglia infino a la villa si chiamava il Castagno, e quella con tutte le case, persone e
            bestie salvatiche e dimestiche e alberi sobissò, e assai di terreno intorno, gittando
            abondanza d'acqua ritenuta, oltre a l'usato modo torbida come acqua di lavatura di
            cenere; e gittò infinita quantità di serpi, e due serpenti con quattro piedi grandi
            com'uno cane, li quali l'uno vivo e l'altro morto fuoron presi a Decomano. La quale
            torbida acqua discese nel Decomano, e tinse il fiume della Sieve; e la Sieve tinse il
            fiume dell'Arno infino a Pisa; e durò così torbido per più di due mesi, per modo che
            dell'acqua d'Arno a neuno buono servigio si poteva operare, né' cavalli ne voleano bere;
            e fue ora che i Fiorentini dubitaro forte di non poterlo mai gioire, né poterne lavare o
            purgare panni lini o lani, e che però l'arte della lana non se ne perdesse in Firenze;
            poi a poco a poco venne rischiarando, e tornando in suo stato.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Di certi scontrazzi che fuoro tra·lla nostra gente e quella di
            Lucca.</p>
          </argument>
          <p>Nel detto anno, a dì VI di giugno, avendo il capitano della guerra de' Fiorentini,
            messer Beltramone dal Balzo, posto uno battifolle, overo bastita, tra Uzzano e Buggiano
            in Valdinievole per guerreggiare Buggiano e Pescia, tornando da quello la nostra gente
            in quantità di CL cavalieri, certi de' nemici per ordine d'aguato uscirono loro adosso,
            e combattero, e fuoro rotti i nimici, e presine XXII cavalieri, e uno conestabole morto.
            Intanto, com'era ordinato per li nimici, vennero da Pescia a Buggiano CC cavalieri di
            quelli di Lucca e assalirono i nostri, che·ssi credeano avere vinto, e misolli in
            isconfitta, e rimasonvi de' nostri IIII conestaboli presi e uno morto, con più cavalieri
            presi e morti.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">Come i Perugini furo sconfitti da li Aretini.</p>
          </argument>
          <p>Nel detto anno, a dì VIII di giugno, avendo i Perugini e i loro collegati presa grande
            baldanza sopra li Aretini per la rubellazione del Borgo a Sansipolcro, col segnore di
            Cortona in quantità di VIII<hi rend="sup">C</hi> cavalieri e V<hi rend="sup">M</hi>
            pedoni erano partiti di Cortona e intrati in sul contado d'Arezzo guastando la contrada
            di Valdichiana. Messer Piero Saccone segnore d'Arezzo uscito di Castiglione Aretino con
              V<hi rend="sup">C</hi> cavalieri di sue masnade e pedoni assai, venne arditamente
            contro a Perugini, i quali, veggendo li Aretini, si cominciarono a ricogliere verso
            Cortona male ordinati e peggio capitanati.</p>
          <p>Li Aretini, intra' quali avea di buoni capitani di guerra, veggendo il loro male
            reggimento, assaliro vigorosamente i cavalieri di Perugia ch'erano ischierati in sulla
            strada alla guardia de' guastatori, e dopo la prima afrontata alquanto ritenuta i
            cavalieri perugini furono rotti e sconfitti, e rimaservi de' cavalieri pur de' migliori
            cittadini e forestieri da C tra presi e morti, e più di CC pedoni, e seguendo la caccia
            infino a le porte di Cortona; e se non fosse il refugio della terra, pochi ne sarebbono
            scampati. E ciò fatto, li Aretini cavalcaro guastando e ardendo in sul contado di
            Perugia per V dì, e fuoro infino a le forche di Perugia presso a la città a due miglia;
            e per diligione de' Perugini v'impiccarono de' Perugini presi colla gatta, overo muscia,
            al lato, e colle lasche del lago infilzate pendenti dal braghiere dell'impiccati. Per la
            qual cosa i Perugini molto aontati, non feciono come genti isbigottiti né sconfitti; ma
            subitamente raunaro danari, e mandaro in Lombardia per M cavalieri tedeschi, i quali
            erano stati delle masinade del re Giovanni, molto buona gente, i quali erano di poco
            partiti di Parma, quando si rendé a messere Alberto e Mastino, e chiamavansi i cavalieri
            de la Colomba; però che s'erano ridotti a la badia de la Colomba in Lombardia e ne la
            contrada, vivendo di ratto e sanza soldo. E quelli soldati vennero a Perugia, co' quali,
            co' Perugini, e coll'aiuto de' Fiorentini, che incontanente saputa la sconfitta
            mandarono a Perugia CL cavalieri colla 'nsegna del Comune di Firenze feciono apresso di
            gran cose contra li Aretini, come per lo inanzi leggendo si potrà trovare.</p>
          <p>E in questo tempo, a dì XV di giugno, passando per Firenze da CL balestrieri genovesi,
            i quali andavano ad Arezzo in servigio di messer Piero Saccone, che·lli mandavano i
            parenti della moglie ch'era de li Spinoli di Genova, andando al dilungo per la terra con
            bandiere levate, e colle sopransegne imperiali e ghibelline, i fanciulli e' garzoni e
            popolo minuto di Firenze a grido li seguiro fuori della porta, e tutti li rubaro e
            presono e fediro, sicché non potero andare al servigio delli Aretini, e tornarsi a
            Genova; e convenne che i mercatanti di Firenze ch'aveano a fare in Genova mendassero
            loro il danno ricevuto. De la qual cosa, e de' cavalieri che' Fiorentini mandaro loro
            subitamente sanza richesta, i Perugini ebbono molto a grado da' Fiorentini, che per lo
            sùbito avenimento della sconfitta erano molto sbigottiti; e per questo piccolo soccorso
            presono vigore e conforto per lo modo detto di sopra, e 'l consiglio de' Perugini
            ordinòe di trovare moneta per via di gabelle al modo di Firenze, onde soldaro i detti M
            cavalieri.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">D'una armata che 'l re Ruberto fece sopra Cicilia.</p>
          </argument>
          <p>Nel detto anno, a dì XIII di giugno, partiti del porto de la città di Napoli una armata
            di LX galee e più altri legni che il re Ruberto mandòe sopra l'isola di Cicilia con M
            cavalieri, onde fu capitano il conte Curiliano di Calavra e il conte di Chiermonte
            rubello di quello di Cicilia. E i Fiorentini li mandaro aiuto al re per quella armata C
            cavalieri; di più non potero servire il re per la gente de' Fiorentini ch'era in
            Lombardia in servigio della lega, e sopra la città di Lucca e al servigio di Perugini,
            come adietro è detto. La detta armata stettono in su l'isola di Cicilia il luglio e
            l'agosto faccendo grande danno, ma nulla terra murata v'acquistaro, però che e' parenti
            e' fedeli del conte di Chiermonte non li rispuosono come aveano promesso; e chi disse
            che 'l detto conte non volle perché il re no·lli fece quello onore quando venne a·llui,
            come si credette, e per animo imperiale; e a ciò diamo fede, che tornata la detta armata
            a Napoli, il detto conte si partì dal re e andonne in Alamagna al Bavero, e poi tornò al
            servigio di messer Mastino della Scala, onde s'era mosso.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come la città di Parma e di Reggio s'arendero a' segnori della Scala, e
              quello che di ciò seguitò.</p>
          </argument>
          <p>Nel detto anno, avendo la lega di Lombardia co' cavalieri di Firenze (e al continuo
            n'avea al loro servigio CCCCL) molto aflitta la città di Parma, dapoi ch'ebbono il
            castello di Colornio, come adietro facemo menzione, Orlando e messer Marsilio de' Rossi
            di Parma, che teneano la segnoria della terra, trattato feciono con messer Azzo Visconti
            da Milano di darli Parma e Lucca; per la qual cosa messer Mastino e li altri segnori de
            la lega e' Fiorentini si turbaro molto, e ordinaro parlamento<gap/> e tutti vi fuoro, e
            messer Azzo a Solcino, e molto isdegno si scoperse allora tra messer Azzo e messer
            Mastino, che messer Azzo pur volea seguire la 'mpresa. I Fiorentini temendo di Lucca,
            che non venisse a le mani di messer Azzo, e confidandosi più di messer Mastino per le
            impromesse fatte a·lloro di rendere loro Lucca, antipuosono con ogni opera e coll'aiuto
            delli altri allegati di levare messer Azzo dal suo proponimento, e di paciarlo con
            messer Mastino, e dopo molti trattati s'accozzaro insieme in sul fiume del Leglio, e
            rimisesi la questione nelli ambasciadori di Firenze, i quali accordaro che Parma fosse
            di messer Mastino, e la lega atasse a messer Azzo acquistare Piagenza e il borgo a San
            Donnino.</p>
          <p>E ciò fatto, e confermato per solenni strumenti, i Rossi di Parma, non aspettando
            soccorso dal re Giovanni, trattaro concordia con messer Mastino e con la lega, mosso
            prima il trattato per Ispinetta marchese, e poi seguito e tratto a fine per mano di
            messere Marsilio da Carrara di Padova loro zio; e in tutto si rimisono i·llui, e rendero
            la città di Parma a messer Mastino e a messer Alberto de la Scala con promesse di larghi
            e grandi patti, lasciando loro Pontriemoli e più castella in parmigiana, e promissione
            di lasciarli i maggiori cittadini di Parma, e che avessono dal Comune annualmente per
            loro provisione grande quantità di moneta, in quantità di L<hi rend="sup">M</hi> fiorini
            d'oro. E elli promisono a meser Mastino d'aoperare con effetto con messer Piero Rosso
            loro fratello, il quale tenea la città di Lucca per lo re Giovanni, di farliele rendere,
            acordandosene per certa quantità di moneta col detto re. E questi patti di Lucca, dicea
            messer Mastino, facea a petizione del Comune di Firenze, per osservare i patti della
            lega, e così ne scrisse al detto Comune di Firenze, e continuo dicea a li ambasciadori
            de' Fiorentini ch'erano intorno di lui a Verona, e quando di ciò mancasse messer Piero
            Rosso, sarebbono di sua gente al servigio de' Fiorentini atare acquistare Lucca V<hi rend="sup">C</hi> cavalieri e tutte queste promesse erano inganno. Ebbono la
            possessione della città di Parma i segnori della Scala di Verona a dì XXI di giugno il
            detto anno MCCCXXXV, e entròvi messer Alberto de la Scala con VI<hi rend="sup">C</hi>
            cavalieri, però che messer Mastino per alcuno disagio di sua persona preso a Colornio se
            n'era ito a Verona; e al cominciamento quelli della Scala osservaro largamente i patti
            a' Rossi di Parma infino che ebbono la possessione di Lucca.</p>
          <p>Essendo renduta la città di Parma a messer Mastino, poco apresso i segnori da Fogliano,
            che teneano la città di Reggio, per non avere adosso l'oste della lega, cercaro trattato
            con messer Mastino, e con certi patti rendero la città di Reggio a dì IIII di luglio del
            detto anno, a meser Mastino, il quale incontanente la rinvestì e diede a quelli da
            Gonzaga segnori di Mantova, com'era in patti de la lega, riconoscendola da·llui per
            omaggio, dandogline ogn'anno uno falcone pellegrino, il quale li doveano mandare a
            Verona.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come meser Azzo segnore di Milano ebbe a patti la città di Piagenza e
              di Lodi, e' marchesi Modana.</p>
          </argument>
          <p>E poi per simile modo, a dì XXVII di luglio del detto anno, si rendé la città di
            Piagenza a meser Azzo segnore di Milano; ma poi li Scotti di Piagenza con certi altri la
            rubellaro a meser Azzo, e più tempo stettono in trattato col re Ruberto di darli la
            terra. Il re per sua lunghezza, overo per tema di fare sì grande impresa contra meser
            Azzo, no·lli soccorse, per la quale cosa sotto certi patti s'arendero a meser Azzo a dì
            XV di dicembre MCCCXXXV. E poi, a l'entrante di settembre MCCCXXXV, s'arendé la città di
            Lodi al detto meser Azzo; e così fu a ciascuno de' collegati della lega di Lombardia
            osservati i patti del conquisto fatto, che a' marchesi da Ferrara, dopo molto stento
            avutasi la città di Modana per meser Mastino, la diede loro a dì VIII di maggio
            MCCCXXXVI, salvo che al Comune di Firenze non furo atenute le convenenze de la città di
            Lucca, onde poi tra 'l Comune di Firenze e meser Mastino ne seguiro grandi novità, sì
            come apresso per li tempi faremo menzione. Lasceremo alquanto de' fatti di Lombardia, e
            diremo di quelli di Firenze e d'altre parti che furono in que' tempi.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Come i Fiorentini presono in guardia il castello di Pietrasanta, e con
              vergogna i·lasciaro.</p>
          </argument>
          <p>Nel detto anno, a dì VIIII di luglio, tegnendosi il castello di Pietrasanta del contado
            di Lucca per Niccolaio de' Pogginghi, che·ll'avea avuto in pegno dal conestabole di
            Francia, al tempo che venne in Lucca col re Giovanni, per X<hi rend="sup">M</hi> fiorini
            d'oro che·lli avea prestati, non potendo di suo podere guardare la terra, la diede in
            guardia al Comune di Firenze, salvo si ritenne la rocca; i quali vi mandaro C cavalieri
            e III<hi rend="sup">C</hi> pedoni, capitano meser Gerozzo de' Bardi. Per la quale folle
            baldanza due dì apresso certi usciti di Lucca, in quantità di CC pedoni, presono il
            poggio della Pedona ch'è tra Pietrasanta e Camaiore, e quello intendeano d'aforzare;
            incontanente vi cavalcò meser Piero Rosso con le masinade di Lucca a cavallo e a piede,
            e quello poggio assediaro; e non essendo forniti di vittuaglia né soccorsi, s'arendero,
            e fuoro menati a Lucca presi; de' quali caporali ne furo impiccati XVIII, intra' quali
            ebbe due de' Pogginghi. Ma poi l'aprile vegnente il detto Niccolao di Poggio rendé
            Pietrasanta a meser Mastino de la Scala, che tenea già Lucca, per XI<hi rend="sup">M</hi> fiorini d'oro, mandandone fuori le masnade de' Fiorentini; ma non compié l'anno
            apresso, che meser Mastino fece pigliare il detto Niccolao in Lucca, e opponendoli
            trattava co' Fiorentini, e tolseli i detti danari e più; e così il traditore dal
            traditore fu tradito giustamente.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Di grande corruzzione di vaiuolo che fue in Firenze.</p>
          </argument>
          <p>Nel detto anno e istate fue in Firenze una grande corruzzione di male di vaiuolo, che
            tutti i fanciulli di Firenze e del contado ne fuoro maculati diversamente; per la quale
            malatia più di II<hi rend="sup">M</hi> ne falliro per morte in Firenze tra maschi e
            femine. Dissesi per alcuni strolagi e naturali, che la congiunzione di Marte e di
            Saturno nel segno de la Libra, e il Giove a·lloro opposizione nell'Ariete, ne fu
            cagione.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Come si rubellò Grosseto a' Sanesi, e poi il riebbono per danari.</p>
          </argument>
          <p>Nel detto anno, a dì XXVIII di luglio, essendo Batino segnore di Grosseto per tirannia,
            sì come il più possente cittadino di quella, stato più tempo in Siena a' confini e quasi
            in cortese pregione (però che i Sanesi li aveano tolto Grosseto tortevolemente e a
            inganno, e in Siena il teneano per paura) il detto Batino si partì celatamente di Siena,
            e rubellò Grosseto. Per la qual cosa a' Sanesi surse assai guerra in picciol tempo, per
            la qual cosa i Sanesi incontanente feciono oste a Grosseto con molto dispendio e
            mortalità di loro gente per lo pestilenzioso luogo. E essendo ad oste infino a dì VIII
            di novembre, per certo falso trattato di que' d'entro fu data a' Sanesi una porta de la
            città, e rotto alquanto del muro; e intrato dentro il conte Marcovaldo de' conti Guidi
            loro capitano di guerra con più di CCC uomini, com'era ordinato, fuoro rinchiusi e quasi
            tutti presi; e di grande aventura scampòe il conte. E raforzata l'oste de' Sanesi,
            Batino essendo andato a Pisa per soccorso, da' Pisani ebbe aiuto de' cavalieri, e ancora
            per suoi danari soldò cavalieri, sì che menò i·Maremma V<hi rend="sup">C</hi> cavalieri,
            e francamente levò da oste i Sanesi e villanamente, che lasciaro tutto il loro campo e
            arnesi, e misonsi in fuga. E poi co' detti cavalieri corse Batino tutte le terre de'
            Sanesi di Maremma infino al bagno a Petriuolo, levando grandi prede; e ciò fu a dì XXVI
            di novembre del detto anno. Ma poi i Sanesi trattarono acordo col detto Batino, e
            promisonli X<hi rend="sup">M</hi> fiorini d'oro, e elli rendesse loro Grosseto, a dì
            XXVI di luglio MCCCXXXVI; ma rupporli dislealmente la 'mpromessa, che non li pagaro
            che·lla prima paga di V<hi rend="sup">M</hi> fiorini d'oro; e così fue ingannato il
            tiranno tirannescamente.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come i Sanesi per inganno presono la città di Massa, e ruppono pace a'
              Pisani.</p>
          </argument>
          <p>Ancora nel detto anno tegnendo i Fiorentini la guardia della città di Massa in Maremma
            per l'acordo fatto da' Pisani a' Sanesi per lo vescovo di Firenze, come adietro facemo
            menzione, l'anno MCCCXXXIII, e essendovi per podestà Teghia di meser Bindo de'
            Bondelmonti e per capitano Zampaglione de' Tornaquinci, la setta de' cittadini
            ch'amavano i Sanesi, e per loro trattato, cominciarono il romore e battaglia nella
            città, e abarrarsi ne la terra; e la parte de' Sanesi s'accostaro col detto Zampaglione
            loro capitano, e dissesi per corruzzione di moneta. Incontanente vi cavalcaro i Sanesi
            popolo e cavalieri, e entraro ne la terra da la parte di sopra ov'era la forza della
            loro setta.</p>
          <p>I Fiorentini vi mandaro allora il loro vescovo e altri ambasciadori per acquetare la
            terra, ma neente v'adoperaro per la forza de' Sanesi ch'aveano presa gran parte de le
            fortezze de la città; e convenne per forza ch'al tutto fossono segnori de la terra, e
            cacciarne i caporali amici de' Pisani; e ciò fu a dì XXIIII d'agosto del detto anno. Per
            la qual cosa i Pisani si turbaro molto contro a' Sanesi, perch'aveano loro rotta pace, e
            però diedono i·loro soccorso de' cavalieri a Batino di Grosseto contro a' Sanesi, come
            detto avemo. Ma più si dolfono de' Fiorentini, perché s'erano fidati di loro, e data in
            guardia la città di Massa, ed erano mallevadori della pace sotto pena di X<hi rend="sup">M</hi> marchi d'argento, con tutto che noi sapemo di vero che' Fiorentini non ci
            usaro frode né inganno contra' Pisani, ma falliro in negligenza di non mandare la forza
            de' loro cavalieri al soccorso della podestà di Massa, e non puliro il capitano loro
            cittadino, il quale si disse che fu colpevole della rivoluzione della città.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Di certi fuochi appresi in Firenze.</p>
          </argument>
          <p>Nel detto anno, a dì XXV d'agosto, s'aprese fuoco in Firenze da San Gilio, e arse una
            casa de' tintori. E poi a dì XVII di settembre s'apprese nella piazza di San Giovanni
            verso il corso delli Adimari, e arsono V case.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Come i Perugini e' loro collegati ebbono la Città di Castello.</p>
          </argument>
          <p>Nel detto anno, sabato notte ultimo dì di settembre, il marchese di Valliana avendo
            tenuto segreto trattato con tre fratelli di Monterchi anticamente suoi fedeli, i quali
            erano a la guardia ne la Città di Castello sopra una porta, per raporto d'una loro
            madre, subitamente e di notte si partì dal Monte Sante Marie, e cavalcò co' figliuoli di
            Tano da Castello, e con Nieri da Faggiuola, e con meser Branca da Castello, con V<hi rend="sup">C</hi> cavalieri de' Perugini e pedoni assai; e anzi dì giunsono a le porte
            di Castello, che dovea loro esere data per li detti traditori: fu loro risposto. E
            quando meser Ridolfo Tarlati, ch'era in Castello segnore con C cavalieri, sentì i
            nemici, fue a l'arme per difendere la terra; e vegnendo a la porta ov'erano i traditori,
            li fu gittato da loro de la torre d'entro: incontanente sbigottito abarrò la via dinanzi
            per difensione; ma il marchese e' suoi compagni e' maestri di guerra incontanente
            feciono agirare la loro gente da l'altra parte della terra, faccendo vista con grande
            tumulto di grida e di sono di trombe e di nacchere d'assalire altra porta; e rimase con
            pochi a tagliare la detta porta.</p>
          <p>Que' d'entro storditi per lo sùbito assalto, e male proveduti, corsono per la terra per
            paura a l'altre porte. Intanto fu tagliata e aperta quella ov'erano i traditori; e
            tagliato il ponte, e entrati dentro, e poi grande battaglie ebbono a le sbarre de la
            via, e per forza le vinsono, però che messer Ridolfo e' figliuoli vedendo i nimici
            dentro si fuggiro con parte di sua gente ne la rocca; che se fosse stato fermo a la
            difesa, non perdea la terra. La città per li Tedeschi fue tutta corsa e rubata, e 'l
            castello de la rocca assediato dentro e di fuori; e per la troppa gente in quella
            rifuggiti, non essendo fornita al bisogno di vittuaglia, s'arrendero pregioni a dì V
            d'ottobre. E messer Ridolfo con due suoi figliuoli e li altri della rocca n'andaro presi
            a Perugia. E poco apresso i Perugini ebbono il forte castello di Citerna, e più altre
            della contrada. Avemo detto sì distesa questa presa di Castello perché fue d'aventuroso
            avenimento, e con bello accorgimento e prodezza di guerra. E nota che se questa vittoria
            non fosse avenuta a' Perugini, elli erano per disertarsi de la guerra con li Aretini;
            però che già cominciava loro a rincrescere la grossa spesa de' cavalieri soldati, sì
            come popolo e cittadini male proveduti a guerra, e poco mobolati di moneta
          comunemente.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Come il re d'Inghilterra isconfisse li Scotti.</p>
          </argument>
          <p>Nel detto anno, la state MCCCXXXV, il giovane Adoardo re d'Inghilterra con sua baronia
            ancora passò in Iscozia con Ruberto di Balliuolo, il quale n'avea fatto nuovo re, e
            contra Davit re nato di Ruberto di Brus, combattéo con lui e con li Scotti e
            sconfisseli. Ben vi rimase morto per soperchio affanno il conte di Cornovaglia, fratello
            carnale del re d'Inghilterra; e prese il re Adoardo quasi tutto il paese di Scozia,
            salvo le fortezze delle montagne, e de' boschi e maresi. E 'l detto re Davit di Brus si
            tornò in Francia al re Filippo di Valos suo collegato, avendo quasi perduto il reame.
            Lasceremo alquanto delli strani, e torneremo a nostra materia de' fatti di Firenze e
            delle pertinenze.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come i Fiorentini criarono di nuovo l'uficio del conservadore, e quello
              ne seguì.</p>
          </argument>
          <p>Nel detto anno, per calen di novembre, i Fiorentini che reggeano la città feciono
            u·nuovo reggimento di segnoria, il quale chiamaro il capitano della guardia e
            conservatore di pace e di stato de la città. E il primo fue meser Iacopo Gabrielli
            d'Agobbio; e il detto dì entrò in segnoria con L cavalieri e con C fanti a piè, con
            salario di X<hi rend="sup">M</hi> fiorini d'oro l'anno con grande arbitrio e balìa sopra
            li sbanditi; e sotto il suo titolo de la guardia stendea il suo uficio di ragione e di
            fatto a modo di bargello e sopra ogni altra signoria, e faccendo iustizia di sangue come
            li piacea, sanza ordine di statuti.</p>
          <p>E tornò a stare ne palagi che fuoro de' figliuoli Petri dietro e di costa a la chiesa
            di San Piero Scheraggio, i quali in quelli tempi si comperarono per lo Comune di Firenze
            da' creditori de la compagnia delli Scali fiorini VII<hi rend="sup">M</hi> d'oro. Questo
            uficio feciono e criarono quelli cittadini popolari che reggeano la terra per
            fortificare loro stato e per paura di non perderlo, quasi al modo dell'anno dinanzi
            aveano fatti i VII bargellini, come adietro facemo menzione. Il detto messere Iacopo
            stette in segnoria uno anno faccendo aspro uficio, e faccendosi molto temere a'
            cittadini grandi e popolani; e li sbanditi quasi si cessaro tutti di città e di contado;
            però che prese Rosso figliuolo di Gherarduccio de' Bondelmonti, il quale avea bando di
            contumace de la testa per certa riformagione, e non per istatuto né micidio per lui
            fatto, ma per una cavalcata ch'elli con certi avea fatta a Monte Alcino in servigio de'
            Tolomei di Siena; e feceli tagliare il capo contro al volere de la maggiore parte de'
            Fiorentini, però che non avea fatta offensione a nullo cittadino né in nostro distretto,
            ma per farsi temere: però che chi a uno offende molti minaccia. E poi più altri per
            simile modo giudicò a morte, e condannò quasi tutti i Comuni e popoli di contado per
            cagione di ritenere sbanditi a diritto e a torto, come li piacque.</p>
          <p>E così menando rigido e crudo il suo oficio, molte cose inlicite e di fatto fece in
            Firenze, a petizione di coloro che l'aveano chiamato e reggeano la città, e ancora per
            non licito guadagno. Poi compiuto l'anno se n'ando ad Agobbio ricco di molti danari. E
            in suo luogo ci venne in calen di novembre MCCCXXXVI, per uno anno apresso, messer
            Accorrimbono da Tolentino, uomo d'età di più di LXXV anni, il quale altra volta stato in
            Firenze per podestà fu buono rettore. Al cominciamento di suo uficio cominciò bene; ma
            poco appresso dilatando suo uficio, che l'avea di fatto, infino a' piati minuti intese
            per guadagneria di sé e di sua corte. E infra 'l suo tempo, a dì XIII di luglio
            MCCCXXXVII, essendo a sindacato uno meser Niccola de la Serra d'Agobbio stato podestà di
            Firenze, e trovandosi in defetto, e per l'esecutore delli ordinamenti de la giustizia
            suo parente, il quale era del contado d'Agobbio, col favore del detto meser Accorrimbono
            e della nuova podestà, ch'era nipote del detto meser Accorrimbono, non lasciando a'
            sindachi in ciò fare loro officio, gente minuta si commosse, e fue in parte la città a
            romore in su le piazze de le segnorie, perché non si facea iustizia de la podestà e di
            sua famiglia; e co' sassi cacciati fuoro e fediti, e alquanti morti delle famiglie delle
            dette segnorie a·lloro gran difetto, spezialmente quella del detto meser Accorrimbono,
            onde tutta la città si comosse. E volendo il detto meser Accorrimbono fare iustizia in
            persone di certi che avea presi per lo detto romore, per paura del popolo minuto non
            ebbe l'ardire, e non l'avrebbe potuto fare per la furia del popolo; e convenne fosse
            condannata la podestà vecchia, e certi de' detti che feciono il romore, in pecunia. Per
            la quale cosa e cagioni si fece decreto che infra X anni nullo rettore di Firenze
            potesse esser d'Agobbio o del contado.</p>
          <p>Conseguendo l'uno errore sopra l'altro, il detto meser Accorrimbono, a petizione di
            certi caporali che reggeano la città, per cagione di setta fece una inquisizione del
            mese di settembre contra meser Pino della Tosa, ch'era morto il giugno dinanzi, ch'elli
            e Feo di meser Odaldo de la Tosa e Maghinardo delli Ubaldini aveano tenuto trattato con
            meser Mastino de la Scala di tradire Firenze; e fune costretto e martoriato il figliuolo
            di meser Pino per farlo confessare ciò, ed altri gentili uomini di Firenze amici di
            messer Pino, per disfare la sua memoria e distruggere i suoi amici; e ciò fu fatto per
            invidia, e chi disse per operazione d'alcuno consorto del detto messer Pino. La qual
            cosa non fu né si trovò vero; e il detto Maghinardo se ne venne personalmente a scusare.
            Ben fu vero che messer Pino per mandato del re Ruberto, da cui tenea terra, cercò con
            meser Mastino concordia co·llui e col nostro Comune, dandone la città di Lucca libera. E
            per la detta cagione parendo al detto messer Accorrimbono avere male impreso, per sua
            ricoperta condannò parte de la casa di messer Pino a disfare, perché cominciò il
            trattato sanza parola de' priori, e il detto Feo per contumacia; la qual cosa fu molto
            biasimata da più cittadini, però che messer Pino era stato il più suficiente e valoroso
            cavaliere di Firenze, e il più leale a parte guelfa, popolo e Comune.</p>
          <p>Ben fue un grande imprenditore di gran cose per avanzarsi; per la qual cosa il detto
            oficio di capitano di guardia e conservatore venne sì in orrore de' cittadini di
            Firenze, che per nullo modo o procaccio di certi caporali che reggeano la città, non
            potero avere balìa di raffermare il detto messere Accorrimbono né altri in suo luogo; e
            venne meno il detto oficio, il qual'era arbitraro e di fatto, sanza ordine, legge o
            statuto osservare, per potere per lo detto oficio disfare e cacciare di Firenze cui
            fosse piaciuto a certi che reggeano la città, ch'aveano criato il detto uficio, e per
            tenere in tremore i cittadini. Avemo sì lungo fatta memoria di questo officio e de' suoi
            processi per lasciarne esemplo a' cittadini che saranno, a ciò che per bene de la nostra
            città non siano mai vaghi di fare uficiali arbitrari, che perché si criino sotto colore
            e titolo di bene di Comune, sempre mai fanno dolorosa uscita per le cittadi, e nascene
            tirannica segnoria.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come messer Mastino della Scala ebbe la città di Lucca.</p>
          </argument>
          <p>Nel detto anno MCCCXXXV, in calen di novembre, dopo molti trattati fatti per Orlando
            Rosso con messer Mastino de' fatti di Lucca, sempre con parole e promesse di farlo ad
            istanza de' Fiorentini, tanto si menò il trattato, che messer Piero Rosso, il quale
            n'avea la possessione, non si potéo più difendere da' fratelli, e mal volontieri andòe a
            Verona, e aconsentì di dare a messer Mastino la segnoria di Lucca. E così ebbe messere
            Mastino della Scala la posessione e la segnoria de la città di Lucca e del contado per
            mano d'Orlando e di messer Piero de' Rossi di Parma, com'erano state fatte le convenenze
            quando renderono Parma, come dicemo adietro. E partissi messer Piero Rosso a dì XX di
            dicembre del detto anno de la città di Lucca, e andossene a Pontriemoli, che di patti
            rimase a' Rossi con più altre castella in parmigiana per lo modo detto; e in Lucca
            rimase poi vicario per meser Mastino meser Giliberto tedesco con V<hi rend="sup">C</hi>
            cavalieri, e sempre dando meser Mastino falsa speranza a' Fiorentini per sue lettere, e
            dicendolo e promettendolo e giurandolo a' loro ambasciadori, ch'al continuo il seguivano
            per cagione di ciò, di rendere al Comune di Firenze la città e contado di Lucca
            com'erano i patti de la lega, quando avesse riformata la terra in buono stato; de la
            quale promessa fallì sì come fellone e traditore, e i Rossi di Parma tradì e disertò,
            come inanzi faremo menzione, sì come falso e disleale tiranno, che s'avea conceputo con
            disordinata e folle covidigia e malvagio consiglio che per la città di Lucca e per la
            sua forza avere la signoria di tutta Toscana, come inanzi per li suoi esordi e processi
            si potrà trovare; per lo quale tradimento nacquero diverse e maravigliose novità e
            mutazioni in Lombardia e in Toscana ordinate per li Fiorentini.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Come le terre del viscontado in Valdambra si diedono al Comune di
              Firenze.</p>
          </argument>
          <p>Nel detto anno, essendo già la segnoria de' Tarlati d'Arezzo molto abassata per la
            perdita del Borgo a Sansipolcro e per quella de la Città di Castello, come dicemo
            adietro, e per la forza de' Perugini ch'era col loro ordine montata con l'aiuto de'
            Fiorentini, che ispesso con le loro masnade correano insino in su le porte d'Arezzo, e
            aveano riposto il Monte San Savino, e di quello i Perugini faceano guerra al continuo, e
            più volte vi sconfissono di loro masnade; per la qual cosa quelli del viscontado, cioè
            il castello del Bucino in Valdambra, e quello di Cenina, Galatrone, Rondine, e la
            Torricella, i quali teneano i Tarlati, e di gran parte v'aveano su ragione per certe
            compere per loro fatte da certi de' conti Guidi, temendo de la guerra, e conoscendo che
            li Aretini non li poteano difendere né soccorrere, si diedono al Comune di Firenze a dì
            II di novembre, faccendoli franchi per V anni, dando li detti castelli uno cero a la
            festa di san Giovanni ciascuno anno. Il quale fu un bello acquisto a Fiorentini, e un
            grande allargamento e aconcio di loro contado per quello che·nne seguìo apresso.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Come ne la città di Pisa ebbe battaglia, e furone cacciati certa
            parte.</p>
          </argument>
          <p>Nel detto anno e tempo, essendo la città di Pisa in grande setta e divisione, che l'una
            parte era il conte Fazio con la maggiore parte de' popolani che reggeano li ufici de la
            città, l'altra setta erano i non reggenti, ond'erano capo messer Benedetto e messer Ceo
            Maccaioni de' Gualandi, e certi de' Lanfranchi e più altri grandi, e Cola di Piero
            Bonconti e più altri popolani, i quali ordinarono cospirazione in Pisa per abattere il
            conte e i reggenti suoi seguaci, con trattato di messer Mastino de la Scala, che·lli
            aveano promessa la signoria di Pisa, e elli dovea loro mandare le sue forze de'
            cavalieri da Lucca. La quale cospirazione partorì romore e battaglia cittadina, che a dì
            XI di novembre del detto anno i detti de' Gualandi e' loro seguaci con armata mano
            assalirono la podestà di Pisa e cacciarlo di Pisa e rubarlo, e arsono tutti li atti e
            scritture di Comune, e ruppono le pregioni e liberaro i presi. E poi ne la piazza di San
            Sisti tutto il dì combattero li anziani e il conte e il popolo di Pisa, ch'erano raunati
            armati in su la piazza de li anziani. E non potendo resistere al popolo si ridussero la
            sera al capo del ponte a la Spina a la porta de le Piagge, e quivi s'aforzaro con barre
            e serragli aspettando il loro soccorso da Lucca da messer Piero Rosso, il quale mandava
            loro CCCC cavalieri e popolo assai; e già erano presso del castello d'Asciano;
            sentendolo il conte e il popolo dubitando loro venuta afrettaro la battaglia la notte
            con fuoco mettendo e con molto saettamento, e promettendo a' loro soldati tedeschi e
            italiani paga doppia; i quali gran parte scesi de' cavalli manescamente combattero, e
            per forza d'arme la notte medesima cacciarono i rubelli de la città; che s'avessero
            indugiato il romore, o sostenuto la notte infino a la mattina che il loro soccorso da
            Lucca fosse giunto a Pisa, elli avrebbono vinta la città, e messer Mastino n'era
            segnore.</p>
          <p>Sentendosi la novella in Firenze, i Fiorentini mandaro incontanente CCC cavalieri di
            loro masnade a Montetopoli in servigio del conte e delli anziani di Pisa per
            soccorrella: per lo sùbito riparo non bisognaro, ringraziandone per loro ambasciadori
            molto i Fiorentini; con tutto che per la loro ingratitudine poco tempo il tennero a
            mente i Pisani, come per inanzi leggendo si troverà. Poi i Pisani a dì XV di dicembre
            fecero il conte Fazio loro capitano di guerra, e crebbono le masnade de' soldati infino
            D e V<hi rend="sup">C</hi> a piè a la guardia de la terra, e isbanditi per ribelli i
            loro nemici, e disfecero i beni loro, i quali se n'andaro a Lucca; e aforzaro i Pisani
            di fossi e di steccati Quinzica e 'l borgo di San Marco, e la porta a le Piagge e il
            ponte a la Spina di ponti e catene, e tagliarono le vie di Lucca, e fecionvi bertesche e
            ponti e levatoi assai.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">Come il marchese Spinetta ebbe Serezzano.</p>
          </argument>
          <p>Conseguendo messer Mastino de la Scala il suo proponimento d'avere la segnoria di Pisa
            a suo podere, sì ordinò con Ispinetta marchese Malespina e col vescovo di Luni suo
            cosorto di fare rubellare a' Pisani la terra di Serezzano; e così fu fatto, che a dì
            IIII di dicembre del detto anno i detti vescovo e Spinetta, essendo per certi terrazzani
            di loro parte data una porta de la terra, v'entrarono con M fanti, e presero la segnoria
            sanza nullo contasto, onde i Pisani si tennero forte gravati da messer Mastino e da
            Spinetta, e entrato in grande sospetto e paura di loro usciti e di loro séguito,
            faccendo di dì e di notte guardare la città di Pisa con gente d'arme a cavallo e a
            piede.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Del tradimento che messer Mastino de la Scala fece a' Fiorentini de la
              città di Lucca.</p>
          </argument>
          <p>Nel detto anno, per calen di dicembre, parendo a' Fiorentini che messer Mastino e
            Alberto de la Scala li menassono per lunga di dare loro la signoria de la città di
            Lucca, com'era l'ordine e 'l patto de la lega, come adietro è fatta menzione; e tenendo
            in parole e in vana speranza certi ambasciadori e sindachi del Comune di Firenze, ch'al
            continuo li seguivano per la detta cagione, sì ordinaro di mandare a Verona, oltre a
            quelli, una solenne e grande ambasceria da sei de' maggiori cittadini grandi e popolani
            di Firenze per sapere il fine di loro intendimento. I quali essendo a Verona co' detti
            tiranni, e nel paese a più parlamenti co·lloro e con li altri caporali lombardi, con cui
            i Fiorentini aveano fatta la lega, dimandando la posessione di Lucca e che fossero
            attenuti i patti, i detti de la Scala con belle parole e false promesse menando per
            lunga di giornata in giornata i detti nostri ambasciadori, alla fine faccendo trattare
            ad Orlando Rosso di Parma, dimandando di Lucca grossa quantità di moneta, dicendo
            n'aveano speso, e convenia spendere al re Giovanni di Buemme per avere sua pace de la
            presa di Lucca. I detti ambasciadori scrivendolo a Firenze, i Fiorentini diliberaro che,
            dapoi che per altro modo non si potea avere Lucca, non lasciassono per numero di
            pecunia, rimettendola ne' detti ambasciadori. I quali dopo lungo trattato di parole
            fuoro con dissimulata concordia da la parte di detti messer Mastino e messere Alberto di
            darne loro CCCLX<hi rend="sup">M</hi> di fiorini d'oro, parte contanti e parte a certi
            termini, sicurandoli nella città di Vinegia a·lloro volontà.</p>
          <p>E nota, lettore, l'errore e fallo de' Fiorentini, che nel MCCCXXVIIII potero avere
            Lucca da' soldati del Cerruglio per LXXX fiorini d'oro, e poi nel MCCCXXX per patti de'
            cittadini e di messer Gherardino Spinola per minore quantità, sì come adietro facemo
            menzione; e poi vi spesono e vollono spendere disordinata somma di moneta. Istimo che
            Idio nol permettesse per purgare i peccati e mali guadagni de' Fiorentini e di Lucchesi,
            e eziandio de' Lombardi. Torniamo a nostra materia: che quando fu data l'ordine, e
            trovati i danari e fatti i sindachi per li Fiorentini, il disleale Mastino e traditore
            per malvagio consiglio del marchese Spinetta e d'altri Ghibellini, ed eziandio con
            soduzzione del segnore di Milano e de li altri segnori lombardi per farli nimici del
            Comune di Firenze, però che parea loro che messer Mastino fosse apo loro troppo grande,
            mostrandoli con vana speranza che tenendo per sé Lucca avrebbe di leggere la città di
            Pisa per la loro divisione; e avea la città d'Arezzo a sua volontà, e con le sue forze
            leggere li era d'avere tosto la Romagna e Bologna per le divisioni e mutazioni di
            quelle, per la partita e cacciata de·legato; e ciò avuta, i Fiorentini non potrebbono
            resistere a le sue forze, ma li avrebbe come circundati e assediati; faccendoli vedere
            che per le divisioni di Firenze tra' grandi e' popolani e il popolo minuto per le
            soverchie gravezze, e i non reggenti de le signorie de li uffici della città, agevole
            gli era d'avere la città di Firenze a la sua segnoria, e poi tutta Toscana, e più a
            lunge; il traditore Mastino giovane d'età, e più di senno e fellonia, e trascotato e
            ambizioso per la felicità dove l'avea messo la fallace fortuna, fue desideroso come
            tiranno d'acquistare terra e segnoria, e di farsi re in Lombardia e in Toscana, non
            guardando a fede promessa e giurata a' Fiorentini, né considerando che la potenzia di
            Dio è più che forza umana, mosse nuova questione a' detti ambasciadori, dicendo: «Noi
            non vogliamo di Lucca danari, che n'avemo assai; ma volemo che' Fiorentini, se vogliono
            Lucca, con le loro forze ci aiutino acquistare la città di Bologna, o almeno non li
            fossero incontro volendola acquistare, come ci promisono per li patti della lega, quando
            la segnoreggiava il legato».</p>
          <p>Sapendo ciò i Fiorentini, e avveggendosi però a tardi de la fellonesca intenzione del
            Mastino e de la non vera e sofistica dimanda di Bologna, che con le loro forze aveano
            sconfitta l'oste de·legato a Ferrara, per la qual cagione i Bolognesi aveano cacciato il
            legato e tornati a la lega de' Fiorentini e Lombardi, come è detto adietro, deliberaro
            che innanzi si lasciasse Lucca, che si fosse contro a' Bolognesi; e però mandaro che i
            detti ambasciadori, protestato e richesto di loro ragioni il Mastino, e' si partissono;
            e così feciono, i quali tornaro in Firenze a dì XXIII di febraio del detto anno. E
            inanzi che fossero giunti in Firenze, o apena partiti da Verona, partorì il Mastino la
            sua prava intenzione; ciò fu, che a dì XIIII di febraio del detto anno le sue masnade
            ch'erano in Lucca, sanza richesta o isfidamento alcuno, corsono Valdinievole e 'l
            Valdarno di sotto, che teneano i Fiorentini, e levando grandi prede. E in quelli giorni
            simigliantemente le sue masnade ch'erano in Modana corsono in sul contado di
          Bologna.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">De l'ordine che presono i Fiorentini al riparo del Mastino.</p>
          </argument>
          <p>I Fiorentini, tornati i loro ambasciadori da Verona, e avedendosi com'erano stati
            gabbati e traditi villanamente dal Mastino, tutti di concordia ordinato VI de' maggiori
            cittadini, uno per sesto, due de' grandi e quattro popolani sopra la guerra col Mastino,
            e XIIII popolani a trovare moneta con grandissima balìa, ciascuno officio per termine
            d'uno anno; il quale ordine fue allora lo scampo di Firenze per l'eseguizioni che fecero
            i·lloro riparo e in guerreggiare i tiranni della Scala, sì come inanzi leggendo potrete
            trovare. Che il Mastino avea minacciato che innanzi il mezzo maggio prossimo verrebbe a
            vedere le porte di Firenze con IIII<hi rend="sup">M</hi> armadure a cavallo, per
            abattere l'orgoglio de' Fiorentini; ed erali possibile, ch'elli era segnore di Verona,
            di Padova, di Vicenza, di Trevigi, di Brescia, di Feltro, di Civita Belluna, di Parma,
            di Modona, e di Lucca; e aveano di rendita l'anno di gabelle de le dette X cittadi e di
            loro castella più di VII<hi rend="sup">C</hi> migliaia di fiorini d'oro, che non ha re
            de' Cristiani che·lli abbia se none il re di Francia, sanza l'altro loro séguito e
            amistà de' Ghibellini, che mai non fuoro tiranni in Italia di tanta potenzia; onde a'
            Fiorentini parea avere forte partito a le mani, ma come franchi e vertudiosi, quasi
            neuno discordante, recandosi ciascuno in sé la 'ngiuria del tradimento del Mastino, sì
            diliberaro di seguire magnificamente la 'mpresa.</p>
          <p>Onde poi i Fiorentini, come piacque a Dio, poco tempo appresso osteggiaro loro più
            volte infino a Verona villanamente, come inanzi leggendo si potrà trovare, faccendo di
            magnifiche imprese contra i detti tiranni. E in quelli medesimi giorni per li loro
            danari avrebbono fatto rubellare al Mastino la città di Modona, ed era già fornita per
            li soldati ch'erano in Modana, se non che i Bolognesi non vollono in servigio de'
            marchesi da Ferrara loro amici, di cui per li patti de la lega dovea essere Modana. E
            poi i Fiorentini per loro ambasciadori si dolfono a tutti li altri collegati lombardi
            del tradimento de' tiranni de la Scala, per loro scusa richeggendoli d'aiuto, e fecero
            nuova lega col re Ruberto, co' Perugini, Sanesi e l'altre terre guelfe di Toscana, e co'
            Bolognesi e co' Guelfi di Romagna, con grandi ordini e aperti per riparare la loro
            potenzia. Lasceremo alquanto de la guerra cominciata col Mastino per dire d'altre novità
            state in questi tempi, ritornando poi a quelle; però che in ciò molto ne cresce grande
            matera e maravigliosa e quasi incredibile, come leggendo per inanzi il processo della
            detta guerra si potrà trovare.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">Come i Colligiani si diedono da capo a la guardia de' Fiorentini e
              fecionvi la rocca.</p>
          </argument>
          <p>Nel detto anno MCCCXXXV, all'uscita del mese di gennaio, compiuto o per compiere il
            primo termine che' Colligiani s'erano dati a la guardia del Comune di Firenze, sì si
            diedono da capo per tre anni oltre al primo termine e ancora con più liberi patti; per
            la qual cosa i Fiorentini per volontà de' Colligiani, e per essere più sicuri della
            guardia e con meno spesa, sì ordinaro e feciono fare in Colle alle spese de' Colligiani
            una forte rocca al disopra della terra in su la piazza del Comune presso della pieve,
            con ali di mura e intrata per sé, e ordinaronvi uno castellano fiorentino con XL fanti
            al continuo a la guardia, de' quali l'una metade de le spese pagavano i Fiorentini e
            l'altra i Colligiani.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come papa Benedetto determinò l'oppinione di papa Giovanni suo
              anticessoro de la visione dell'anime beate.</p>
          </argument>
          <p>Nel detto anno, essendo per papa Benedetto tenuti più consistori con suoi cardinali apo
            Vignone, e con molti maestri in divinità fatta per più tempo solenne esaminazione sopra
            l'oppinione di papa Giovanni de la visione dell'anime beate, se dopo il dì giudicio
            crescerebbe loro beatitudine o no, onde in qua dietro in più capitoli è fatta per noi
            memoria sopra la detta questione; e spezialmente per la dechiarazione che ultimamente
            avea fatta papa Giovanni a la sua fine; patendo al papa e agli altri maestri che in
            quella parte ove conchiuse che l'anime beate vedeano la divina essenzia faccia a faccia
            chiaramente, in quanto lo stato e la condizione de l'anima partita dal corpo comporta,
            non fosse perfettamente dichiarato, ma lasciato ancora in nube il detto oppinione, sì 'l
            volle dichiarare. E dì XXVIIII di gennaio per lo detto papa in piuvico consistoro fu
            determinata e dato fine e silenzio santamente a la detta questione, cioè che la gloria
            de' beati è perfetta, e come i santi sono in vita etterna e veggono la beata speme de la
            Trinità; e che dopo il giudicio la detta gloria sarebbe istensiva ne l'anima e nel
            corpo, ma però non crescerebbe a l'anima sensivamente più che si fosse prima nell'anime
            beate. E sopra ciò fece decreto che chi altro credesse fosse eretico. Lasceremo de la
            detta materia, che assai n'è detto, e torneremo a nostri fatti di Firenze.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come il Comune di Firenze ricominciò guerra a' segnori d'Arezzo.</p>
          </argument>
          <p>Nelli anni di Cristo MCCCXXXVI, a dì XIIII d'aprile, sentendo i Fiorentini che messer
            Piero Saccone de' Tarlati segnore d'Arezzo tenea trattato con messer Mastino della Scala
            di fare con lui lega e compagnia, e di ricevere in Arezzo la sua gente e cavalleria per
            difendersi, e fare guerra a' Fiorentini e a' Perugini, e al continuo erano in Arezzo
            suoi ambasciadori, sì·ssi diliberò in Firenze di cominciare aperta guerra a la città
            d'Arezzo; e il detto dì si sbandiro le strade. Chi disse che i Fiorentini ruppono la
            pace alli Aretini fatta l'anno MCCCXVI per lo re Ruberto indebitamente, e non si
            convenia a la magnificenza del Comune di Firenze rompere pace a li Aretini, se prima per
            loro non fosse mossa guerra apertamente; e chi disse che non era rompimento di pace a
            l'offese fatte per loro a' Fiorentini in dare sempre aiuto a Castruccio e a li altri
            nimici del Comune di Firenze, e al presente legarsi con messer Mastino fatto loro
            nemico, e datali la signoria d'Arezzo.</p>
          <p>Vedendo li Aretini che 'l Comune di Firenze volea cominciare loro apertamente guerra,
            per levarsi il furore d'adosso sì cercaro per più trattati d'avere concordia co'
            Fiorentini e co' Perugini; i quali trattati tornaro tutti in vano, però ch'erano con
            inganno; che' signori d'Arezzo al continuo atendeano grossa gente da messer Mastino, e
            vennono infino a Forlì in Romagna più di VIII<hi rend="sup">C</hi> cavalieri; per la
            qual cagione i Fiorentini mandaro in Romagna di loro masnade VI<hi rend="sup">C</hi>
            cavalieri, e con l'aiuto de' Bolognesi e de li altri Guelfi romagnuoli fuoro più di
              XII<hi rend="sup">C</hi> di cavalieri; e tutta la detta state stettono in Romagna a la
            guardia de' passi, per modo che la gente di messer Mastino per nullo modo potero passare
            ad Arezzo. E infra questo tempo i Fiorentini feciono cavalcata sopra la città d'Arezzo
            di VII<hi rend="sup">C</hi> cavalieri e popolo assai a dì III di luglio del detto anno.
            E i Perugini da l'altra parte col loro sforzo infino a le porte d'Arezzo, acozzandosi le
            dette due osti, faccendo grande guasto di biade, ed arsione di posessioni nel contado
            d'Arezzo e intorno a la città, dimorandovi ad oste sanza alcuno contasto infino a dì
            VIII d'agosto con gran danno de li Aretini. E in questo anno, il maggio passato, a
            petizione de' Perugini e con la loro forza, i Guelfi di Spuleto cacciaro i Ghibellini
            della città di Spuleto.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come i Fiorentini feciono compagnia e lega col Comune di Vinegia, e
              l'ordine di quella.</p>
          </argument>
          <p>Vedendo i savi uomini di Firenze che governavano la città, com'erano entrati in grande
            impresa per la guerra incominciata, e che s'apparecchiava maggiore, co' tiranni de la
            Scala di Verona per lo fatto di Lucca, e considerando che per loro poco si potea fare
            guerra, se non da la parte di Lucca, sanza aiuto o compagnia di segnore o d'altro Comune
            di Lombardia per offendere il Mastino, e cessarsi la guerra da presso e recarla da
            lungi, più trattati cercato col segnore di Milano e con altri tiranni e grandi lombardi.
            E sentendo che 'l Comune di Vinegia avea grande questione e isdegno preso col Mastino di
            Verona per le saline da Chioggia a Padova, che per sua forza tenea occupate, e più altri
            divieti di mercatantie e cose aveano fatte contra loro libertà in padovana e in
            trevigiana, sì feciono cercare per trattato de' nostri mercatanti usanti a Vinegia, di
            fare col detto Comune di Vinegia lega e compagnia contro a' detti tiranni de la Scala.
            Il quale trattato con molte arti e lusinghe fatte a' Viniziani per li Fiorentini per
            inducerli a·cciò, a' detti Viniziani piacque; e poi secretamente mandati a Vinegia savi
            e discreti ambasciadori per lo Comune di Firenze, vi si diè compimento in Vinegia per la
            forma e capitoli specificati qui apresso.</p>
        </div2>
        <div2 type="capitolo">
          <head>L</head>
          <argument>
            <p rend="italic">La lega tra 'l Comune di Vinegia e di Firenze.</p>
          </argument>
          <p>MCCCXXXVI, indizione IIII, a dì XXI di giugno, la lega tra 'l Comune di Vinegia e di
            Firenze fu fatta a Vinegia per li sindachi de' detti Comuni con questi patti.</p>
          <p>In prima fecero tra·lloro lega, compagnia e unità, la quale duri dal detto dì infino a
            la festa di san Michele di settembre che viene, e da la detta festa ad uno anno; e che
            per li detti Comuni si soldino II<hi rend="sup">M</hi> cavalieri e II<hi rend="sup">M</hi> pedoni al presente, i quali steano a far guerra in trevigiana e veronese; e
            quando parrà a' detti Comuni, se ne soldino maggiore quantità; e che tutte le mende de'
            cavalli e ogni spesa che occorresse si debbiano pagare comunemente; e che per la detta
            guerra fare si debbia tenere uno capitano di guerra a comuni spese; e che per lo Comune
            di Firenze si mandino uno o due cittadini a stare a Vinegia o dove bisognerà, e abbiano
            balìa con quelli che·ssi eleggeranno per lo Comune di Vinegia di crescere e menomare i
            detti soldati come a·lloro parrà, e a potere spendere per fare rubellare le terre che si
            tengono sotto la segnoria di quelli de la Scala; e che sia licito al Comune di Vinegia e
            di Firenze possano tenere per fare la detta guerra due cittadini e sue bandiere, come a'
            detti Comuni piacerà; e abbia il capitano de la guerra pieno arbitrio; e che per tempo
            di tre mesi, anzi la fine de la detta lega, si convengano insieme ambasciadori de' detti
            Comuni a prolungare o non prolungare la lega predetta; e che il Comune di Firenze faccia
            viva guerra a la città di Lucca; e s'ella s'avesse, facciano guerra a Parma; e che i
            detti Comuni, o alcuno di quelli, non faranno pace, triegua, o terranno alcuno trattato
            con quelli de la Scala, se non fosse di coscienza e di volontà di ciascuno di detti
            Comuni.</p>
          <p>Questi patti traemo de li atti del nostro Comune. E ferma la detta lega, fu piuvicata
            in Vinegia e in Firenze in uno medesimo dì, XV di luglio de la detta indizione, in pieni
            parlamenti con grande festa e allegrezza in ciascuna de le dette cittadi. E nota,
            lettore, che questa fue la più alta impresa che mai avesse fatta il Comune di Firenze,
            come si potrà trovare apresso; e ancora che ciò fue una grande maraviglia per più
            ragioni, a legarsi il Comune di Vinegia con quello di Firenze: prima, che non si truova
            che 'l Comune di Vinegia s'allegasse mai co·neuno Comune o segnore, per la loro grande
            eccellenza e signoria, se non a l'antico conquisto di Gostantinopoli e di Romania, e
            dall'altra parte i Viniziani naturalmente sono stati d'animo imperiale e Ghibellini, e'
            Fiorentini d'animo di santa Chiesa e Guelfi; ancora, stati i Fiorentini contro a'
            Viniziani in servigio de la Chiesa, quando fuoro sconfitti a Ferrara, com'è fatto
            menzione adietro, l'anno MCCC<gap/></p>
          <p>Onde apertamente si manifesta che ciò fue permissione divina per abattere la superbia e
            tirannia di quelli de la Scala, i quali erano i più trascotati due fratelli, Alberto e
            Mastino, felli e dileggiati con ogni abominevole vizio che fossono in tutta Italia,
            montati per la fallace e ingannevole felicità mondana in poco tempo in sì alto soglio, e
            in sì alto stato e segnoria, non degna a·lloro né per senno né per meriti; onde
            s'adempié i·lloro le parole del santo Vangelio dette per lo santo Spirito per la bocca
            in persona de la nostra Donna: «<foreign lang="lat">Fecit potentiam in bracchio suo,
              dispersit superbos mente cordis sui, deposuit potentes de sede, et exaltavit
            humiles</foreign>»: per certo così avenne, come leggendo si potrà trovare.</p>
          <p>E piuvicata la detta lega, i Viniziani fecero loro ordini sopra la detta guerra, come
            parve loro si convenisse; e' Fiorentini elessono X savi cittadini mercatanti, e de le
            maggiori compagnie di Firenze, con piena balìa a trovare moneta e fornire la detta
            guerra; e asegnato loro CCL<hi rend="sup">M</hi> di fiorini d'oro per anno sopra certe
            gabelle, radoppiandole gran parte. E per cagione che 'l nostro Comune in questo tempo,
            per le guerre e spese fatte per adietro, si trovò indebitate le gabelle e l'entrate del
            Comune per lo tempo a venire in più di C<hi rend="sup">M</hi> fiorini d'oro, e danari
            bisognavano maneschi per fornire la detta impresa; i detti X officiali sopra i fatti di
            Vinegia, col consiglio d'altri mercatanti savi e sottili a ciò fare, e intra' quali
            altri noi fummo di quelli, si trovò modo che le compagnie e' mercatanti di Firenze
            prendessono sopra loro lo 'ncarico di fornire di moneta per la detta impresa, infino a
            guerra finita, in questo modo: ch'elli ordinaro fra loro una taglia di C<hi rend="sup">M</hi> fiorini d'oro, il terzo prestare le dette compagnie a Comune, e le due parti
            stribuiti tra altre ricchezze e cittadini a prestare sopra le dette gabelle assegnate a
            certi termini inanzi, quali d'uno anno, e quali in più, come veniano i pagamenti de le
            dette gabelle; e chiunque prestasse sopr'esse al Comune, avesse di guiderdone libero e
            sanza tenimento di restituzione a ragione di XV per C l'anno; e chi non volesse credere
            al Comune sopra le dette gabelle, prendesse la sicurtà e iscritta libera da le dette
            compagnie e mercatanti, e avesse di guiderdone a ragione di otto per cento l'anno; e
            quelli che faceano la sicurtà per lo Comune sopra loro aveano de la detta scritta e
            promessa V per C; e qual uomo avea de la detta prestanza e non era mobolato, sì che non
            potea prestare né al Comune né la scritta de le compagnie, trovava chi prendea il debito
            sopra sé, avendo a ragione di XX per C; e così si civia ciascuno: per lo detto modo si
            fornì la spesa onoratamente per lo nostro Comune.</p>
          <p>E quando fuoro spesi i detti C<hi rend="sup">M</hi> fiorini d'oro de la prima taglia,
            si ricominciavano da capo per simile modo, mandando a Vinegia ciascuno mese, come
            bisognava per li soldi de' cavalieri e pedoni che forniano la guerra. E a Vinegia
            dimoravano al continuo due savi e discreti cittadini a fornire le dette paghe, e
            provedere le condotte de' soldati; e simile per lo Comune di Vinegia; e due altri
            ambasciadori, uno cavaliere e uno giudice, a stare continui in Vinegia col dogi e col
            suo consiglio a dare ordine a la guerra; e due altri cavalieri militanti stare per
            ciascuno di detti Comuni ne l'oste, col consiglio del capitano de la guerra. Questo in
            somma fue l'ordine del fornire de la guerra ordinata per la detta lega, e altro modo non
            ci avea. E questo per li savi fu molto comendato. E di presente, piuvicata la lega,
            v'andaro di Firenze M pedoni tutti soprasegnati di soprasberga bianca col segno di san
            Marco e del giglio vermiglio; e di Romagna v'andòe la nostra cavalleria, che v'era stata
            a la guardia del passo com'è detto adietro, che fuoro da VI<hi rend="sup">C</hi>
            cavalieri, ond'era capitano messer Pino de la Tosa, e messer Gerozzo de' Bardi: e in
            Vinegia se ne soldaro di presente per li detti Comuni MD tra Tedeschi e altri
            oltramontani, e pedoni assai, e miserli in su la trevigiana a cominciare la guerra. E di
            quelli giorni si rubellò a quelli de la Scala per quelli da Camino il castello
            d'Ovreggio, non essendovi ancora la nostra gente, né avendovi ordine d'oste o di
            capitano di guerra. Messer Alberto de la Scala di sùbito vi cavalcò da Trevigi con M
            cavalieri, e combattendo il racquistò con gran danno di coloro che·ll'aveano rubellato.
            Lasceremo alquanto de la guerra cominciata in Trivigiana, e diremo de' fatti di Toscana
            conseguenti per la detta guerra.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come le masnade di messer Mastino ch'erano in Lucca cavalcaro in sul
              contado di Firenze.</p>
          </argument>
          <p>Nel detto anno, a dì XXV di luglio, le masnade di messer Mastino ch'erano in Lucca, in
            quantità di IIII<hi rend="sup">C</hi> cavalieri e popolo assai, uscirono di notte di
            Buggiano e vennero subitamente a Cerreto Guidi in Greti, e quello sproveduto, combattero
            il borgo ed ebberlo, e feciono grande danno di preda e d'arsione di case e di biade
            sanza alcun contasto; però che 'l capitano e cavalleria de' Fiorentini erano gran parte
            in Pistoia per cagione de la festa di santo Iacopo. E poi a dì V d'agosto seguente la
            gente di messer Mastino, in quantità di VIII<hi rend="sup">C</hi> cavalieri e molti
            pedoni, onde fue capitano e conducitore Ciupo delli Scolari rubello di Firenze, e uscì
            di Lucca e guadò Arno e guastò il borgo a Santa Fiore e altre villate di Sa·Miniato, e
            albergaro due notti a la villa di Martignano sotto San Miniato. La gente de' Fiorentini,
            ch'erano in Empoli e ne le castella del Valdarno e di Valdinievole, li seguiro
            francamente; per la qual cosa i nemici temendo la stanza d'essere sorpresi, perché non
            erano venuti proveduti di vittuaglia, si partiro a dì VII d'agosto con isconcia levata,
            e passando per lo borgo di Santa Gonda per paura de' Saminiatesi, scesi per comune a'
            balzi e a le tagliate e isbarre fatte, non ardiro di mettervi fuoco; e molti ve ne
            rimasono, e li altri fuggendo sanza ordine in più parti si ricolsono, alquanti passando
            Guisciana, ma i più per lo contado di Pisa straccati, e molti per sete spasimaro e
            annegaro in Guisciana. E se la nostra cavalleria avesse più studiato il cavalcare, non
            ne campava uomo per la mala condotta. E per le dette cavalcate il paese di Valdarno e di
            Greti le terre non murate stavano in grande tremore; per la qual cosa il Comune di
            Firenze ordinò che subitamente fossero rifatte le mura d'Empoli e di Pontormo, che
            alquanto n'erano cadute per cagione del grande diluvio, e ordinaro che 'l borgo di
            Montelupo si compiesse di murare in su la riva d'Arno e del fiume di Pesa; e che fosse
            rifatto e murato il borgo di Cerreto Guidi; e così fu fatto in poco di tempo, faccendo
            loro alcuna franchigia e munità. E ordinossi in Firenze di fare grossa cavalcata a Lucca
            per vendetta di quella, e per oservare la promessa fatta per la lega de' Viniziani, come
            faremo menzione nel seguente capitolo.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Come i Rossi di Parma tornarono amici di Fiorentini, e come messere
              Piero Rosso sconfisse il maliscalco di messer Mastino sotto al Cerruglio.</p>
          </argument>
          <p>Come dinanzi promettemmo di dire di maravigliosi avenimenti e casi improvisi che
            avvengono per le guerre, intendiamo apresso narrare e seguire, però che per cagioni di
            quelle del nimico spesso si fa amico e dell'amico nimico. Prima avemo detto di messer
            Mastino, che di grande amico del nostro Comune fatto perverso nimico per li suoi vizii e
            falli e tradimenti fatti contro al nostro Comune dell'opera di Lucca, come adietro avemo
            detto, e così per converso diremo de' Rossi di Parma, i quali in questi presenti tempi
            stati grandi aversari e nimici nostri, come adietro è fatta menzione, in picciolo tempo
            divenuti amici e confidentissimi. E però nelle cose del secolo, e spezialmente ne' casi
            delle guerre, non si dee avere niuna stabile confidanza, però che per oltraggi ricevuti
            si fa spesso dell'amico nimico, e per bisogno o per servigi ricevuti, o isperanza di
            ricevere, si fa del nimico amico. Essendo in Pontriemoli messere Piero e messer Marsilio
            e Orlando de' Rossi di Parma e' loro consorti, i quali tanti onori e benifici fatti
            aveano a messer Mastino di darli la città di Parma e quella di Lucca, il detto mesere
            Mastino a petizione di quelli da Coreggia di Parma suoi cugini, istati nimici e aversari
            de' detti Rossi, ma maggiormente siccome fanno sovente i tiranni, che promesse fatte non
            osservano se non a·lloro vantaggio, così a' detti Rossi messere Mastino gli tradì e
            ingannò; che in piccolo tempo tolse e fece torre loro tutte fortezze e posessioni
            ch'aveano in Lombardia, e feceli assediare nel detto castello di Pontriemoli, ov'erano
            ridotti con tutte loro donne e famiglie.</p>
          <p>I quali Rossi veggendosi così trattati da meser Mastino, e dalle sue forze male si
            poteno riparare sanza altro aiuto, trattato feciono col Comune di Firenze d'essere di
            loro parte e lega contro al traditore Mastino, i quali dal nostro Comune, siccome mare
            ch'ogni fiume riceve, furono ricevuti e accettati graziosamente, dimettendo ogni
            ingiuria ricevuta da meser Piero Rosso, mentre tenne la città di Lucca; ma maggiormente
            ricordandosi i Fiorentini dell'antica amistà di mesere Ugolino Rosso stato nostro
            podestà, coll'oste del nostro Comune alla battaglia da Certomondo contro agli Aretini.
            Per la qual cosa il detto meser Piero personalmente venne in Firenze a dì XXIII d'agosto
            del detto anno, il quale da' Fiorentini fu veduto e ricevuto onoratamente, e di presente
            fu fatto per li Fiorentini loro capitano di guerra. Il quale, come valente cavaliere,
            con quantità di DCCC cavalieri con certi masnadieri a piè de' Fiorentini, a dì XXX del
            detto mese d'agosto bene aventurosamente cavalcò sopra la città di Lucca per guastare le
            vigne e per fare levare l'assedio da Pontriemoli. E il primo dì si puose a Capannole
            guastando intorno le sei miglia, e poi valicò Lucca e puosesi al ponte a San Quirico. E
            in quel luogo stette per III dì, correndo sanza alcuno riparo ciascuno giorno infino
            alle porte di Lucca.</p>
          <p>Le masnade di Lucca in quantità di DC cavalieri e pedoni assai, ond'era capitano il
            maliscalco di mesere Mastino, per savia maestria di guerra tutti uscirono di Lucca, e
            ridussonsi in sul Cerruglio per impedire la vittuaglia e·lla reddita alla nostra gente.
            Messer Piero per non esere sopreso tornò adietro schierato ordinatamente, e quando
            furono presso di sotto al Cerruglio al luogo dov'era il fosso ch'avea fatto meser
            Ramondo di Cardona quando colla nostra oste fu sconfitto ad Altopascio, come adietro
            facemmo menzione, quello per li nemici alquanto rimesso, e in su quello alla guardia
            posti VIII bandiere di cavalieri di meser Mastino con certo popolo per contendere il
            passo a mesere Piero, li nostri scorridori e feditori, in quantità di CL cavalieri, il
            detto passo combatterono, e per forza d'arme vinsono e sconfissono i nimici,
            cacciandogli infino al Cerruglio, e credendosi avere il castello contro a volontà di
            meser Piero, ch'al continuo facea gridare e sonare la ritratta per tema d'aguato. Ma
            nostri volonterosi di vincere, più che accorti di guerra, intra gli altri mesere
            Gherardo di Viriborgo tedesco, ch'aveva il pennone de' feditori del nostro Comune,
            follemente entrò combattendo dentro alla porta del Cerruglio, onde da' nimici, i quali
            erano proveduti e in posta d'aguato dentro e di fuori, fu abattuto e morto, e tutti i
            nostri, che co·llui erano saliti al Cerruglio furono morti e sconfitti, e presi
            conestaboli e altri assai. Il maliscalco di meser Mastino, avuta la detta vittoria, con
            grande audacia con tutta sua gente venne discendendo il poggio, tuttora cacciando i
            nostri.</p>
          <p>Messer Piero come savio e franco capitano, e niente sbigottito per la rotta de' suoi,
            fece ischiera e capo grosso di sua gente, confortando i suoi e attendendo i nimici
            vigorosamente; i quali per lo vantaggio della scesa e per la vittoria avuta con grande
            empito percossono i nostri e assai gli ripinsono adietro; ma per buona capitaneria di
            meser Piero, e per la franca gente ch'era co·llui, sostennero combattendo vigorosamente,
            per modo che in poco d'ora la gente di meser Mastino furono messi inn–isconfitta, e
            rimasonne assai morti, e presi XIII conestaboli e cavalieri assai; il maliscalco di
            mesere Mastino colla sua insegna e più altre vennero in Firenze; la quale sconfitta fu a
            dì V di settembre MCCCXXXVI. E·cciò fatto, meser Piero, raccolta sua gente, infino a
            notte trombando dimorò colle torce accese sul campo, e·lla notte albergò a Gallena, e
            poi l'altro dì con grande onore tornò a Fucecchio. Avemo sì disteso questo capitolo,
            perché in sì poco di tempo d'una giornata di tanta gente furono tre sì fatti avenimenti
            di battaglie e di guerre recate a onorevole fine di vittoria per la valentria di meser
            Piero Rosso. E poi poco appresso meser Piero partito da Fucecchio, e venne in Firenze
            con poca gente subitamente, sanza volere alcuno triunfo da' Fiorentini. E per richesta e
            mandato di Viniziani convenne ch'andasse a Vinegia per essere capitano e duca dell'oste
            della lega ch'era in trevigiana; e così n'andò a Vinegia all'uscita del mese di
            settembre, e di là fece di magnifiche cose in opera di guerra contro a meser Mastino,
            come inanzi leggendo si potrà trovare. E Orlando Rosso suo fratello rimase in Firenze
            per capitano di guerra de' Fiorentini.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Di novità di Firenze, e come i Fiorentini tolsono a' conti Guidi certe
              terre di Valdarno e di Chianti, e feciono Castello Santa Maria.</p>
          </argument>
          <p>Nel detto anno, a dì XV d'agosto, la notte vegnente s'aprese il fuoco a casa Toschi al
            canto di Mercato Vecchio incontro alla chiesa di San Piero Bonconsiglio, e arsonvi IIII
            case basse con gran danno di pizzicagnoli ch'abitavano in quelle. E in calen di
            settembre del detto anno fu riposto e aforzato per li Fiorentini il castello di Laterino
            per contrario delli Aretini. E tornarvi incontanente ad abitare le genti di quello
            castello, ch'erano in tre borghi recati al piano di sotto, il quale aveva fatto disfare
            il vescovo d'Arezzo de' Tarlati, come adietro fu fatta menzione. All'entrata del mese
            d'ottobre del detto anno si rubellò a Guido, figliuolo che·ffu del conte Ugo da
            Battifolle, il castello del Terraio in Valdarno, e tutti i borghi di Ganghereto, e·lle
            Conie, e·lle Cave, e Balbischio, e Moncione del Viscontado in Chianti, per male
            reggimento che 'l giovane facea a' suoi fedeli d'opera di femmine, e ancora per
            sudducimento e conforto di certi grandi popolari di Firenze reggenti nimici de' conti. E
            per simile modo si rubellò Viesca in Valdarno a' figliuoli furono del conte Ruggieri da
            Doadola, volendosi dare le dette terre al Comune di Firenze, il quale le prese poco
            tempo poi apresso per certe ragioni vi cusava il Comune, come facemmo menzione in questo
            adietro, ove trattammo di ciò.</p>
          <p>Intanto i detti conti avendo col loro sforzo andati per raquistare le dette terre, non
            ebbono il podere; perché tutte le terre del Valdarno per comune l'andarono a·ssoccorrere
            per mandato del nostro Comune, fatto per rettori tacitamente; onde non potendo a·cciò
            contradiare, si compromisono in sei popolani di Firenze, i quali elessono i priori, e
            diedono la rocca di Ganghereta in guardia del Comune di Firenze; i quali sentenziarono a
            dì XXII di novembre che·lle dette terre fossono del Comune di Firenze, dando al
            sopradetto Guido delle sue ragioni fiorini VIII<hi rend="sup">M</hi> d'oro; e penogli
            avere infino a gran tempo apresso, e nogli ebbe poi interamente. E·cciò fu grande
            ingratitudine, con forza del popolo di Firenze, e poco si ricordarono de' servigi fatti
            per li loro anticessori al Comune e popolo di Firenze e parte guelfa; che secondo giusto
            prezzo, alle ragioni v'avieno i conti, valeano più di fiorini XX<hi rend="sup">M</hi>
            d'oro, con tutto fossono terre di giuridizione d'imperio, che male si potea vendere o
            comperare.</p>
          <p>Ma come si fosse, i detti conti e·lloro consorti ne rimasono mal contenti. Ma·cciò fece
            il popolo di Firenze, ricordandosi di quello che 'l conte Ugo avea aoperato a suo torto
            contro al Comune di Firenze, quando fu la sconfitta d'Altopascio, di riprendere le ville
            d'Ampinana in Mugello l'anno MCCCXXV. E poi apresso, di calen di settembre MCCCXXXVII,
            il Comune di Firenze ordinò e fece cominciare una terra in Valdarno infra quelle terre
            nel piano di Giuffrena i·lluogo propio del Comune di Firenze, e puosele nome Castello
            Santa Maria, faccendovi tornare dentro uomini di tutte le villate e terre d'intorno con
            certa franchigia e imunità, per torre a perpetua ogni giuridizione e fedeltà a' detti
            conti. E poi, in calen di novembre MCCCXXXVIII, quelli della detta terra di Santa Maria
            andarono e presono la rocca di Ganghereto, ch'era data per gli conti a guardia del
            Comune di Firenze, e quella misono in puntelli e feciolla rovinare.</p>
          <p>Credesi fu con consentimento di certi rettori di Firenze, ed eravi alla guardia quelli
            di Monteguarchi, onde poi fu accusa fatta per quelli di Monteguarchi, e fue condannato
            il Comune della nuova terra a pagare a' conti fiorini VIII<hi rend="sup">M</hi> d'oro
            per lo forfatto, rimanendo a·lloro la propietà delle terre de' conti di quello aquisto,
            che valieno IIII<hi rend="sup">M</hi> fiorini e più. Lasceremo alquanto de' fatti di
            Firenze, e diremo di quelli della nostra lega e di Viniziani, come operarono contro al
            Mastino.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come l'oste de' Viniziani e Fiorentini, ond'era capitano messere Piero
              Rosso, si puosono a Bovolento.</p>
          </argument>
          <p>Nel detto anno MCCCXXXVI, all'entrante d'ottobre i conti da Collalto in trevigiana si
            rubellarono da quelli della Scala, e dierono la Motta e altre loro castella al Comune di
            Vinegia; e alla Motta si fece ragunata e capo la gente della nostra lega e di Viniziani.
            In quelli giorni a dì XV d'ottobre, credendosi i Viniziani per trattato di moneta avere
            il castello di Mestri, furono ingannati e traditi dal castellano che v'era per mesere
            Mastino, credendo prendere de' maggiori di Vinegia che v'andavano; ma non vi giunsono al
            termine dato; ma di loro masnade a piè vi rimasono presi più di CCL; onde i Viniziani
            rimasono molto aontati. Poi a dì XX d'ottobre si partirono dalla Motta messere Piero e
            mesere Marsilio Rossi capitani dell'oste nostra e de' Viniziani con MD cavalieri e
              III<hi rend="sup">M</hi> pedoni, vegnendo francamente per trevigiana ardendo e
            guastando il paese: e sanza alcuno contasto vennero infino alle porte di Trevigi, e di
            là vennero poi a Mestri e arsono tutti i borghi; e poi si misero a gran pericolo
            vegnendo in padovana per le molte fiumane e canali che aveano a passare, ond'erano
            tagliati i ponti; per la qual cagione si missono a grande affanno e rischio,
            abandonandosi alla fortuna come ardita e valentre gente. E come piacque a·dDio giunsono
            alla Pieve di Sacco in calen di novembre.</p>
          <p>La qual cosa apena si potea credere per meser Alberto e meser Mastino della Scala,
            ch'erano in Padova con più di IIII<hi rend="sup">M</hi> cavalieri, i quali uscirono
            fuori infino al ponte a<gap/>, e se fossono cavalcati inanzi, della nostra gente non
            iscampava uomo, che non fosse morto o preso; in tale luogo erano condotti, che inanzi
            non poteano andare né adietro tornare. Ma il senno e ardimento di mesere Marsilio Rosso
            colla grazia di Dio gli scampò, che incontanente mandò più lettere e messaggi nel campo
            di quelli della Scala a messere Mastino e conestaboli e baroni richeggendo di volere
            battaglia.</p>
          <p>Messere Mastino, che di natura era vile di mettersi a fortuna di battaglia, ancora
            dubitando de' suoi medesimi per le molte lettere nel suo campo venute, e credendosi
            sanza mettersi a battaglia soprenderli tutti per istracca, e assediarli, tagliando loro
            i ponti inanzi e adietro per torre loro la vettuaglia; e ciò fatto, si tornò in Padova
            con tutta sua cavalleria. Ma a·ccui Iddio vuole male gli toglie il senno e·lla
            provedenza, e al suo nimico dà ardire e argomento. E così avenne nel nostro bene
            aventuroso oste: sanza indugio ispogliate d'ogni sustanze le villate di Pieve di Sacco e
            d'intorno.</p>
          <p>E di là si partirono con grande affanno, faccendo fare più ponti di graticci, e dove di
            legname, sopra più riviere e canali salvamente passarono. E a dì V di novembre
            arrivarono alla terra e villata di Bovolento presso di Padova a VII miglia, e in sul
            gran canale del fiume dell'Alice che va a Chioggia, per avere da Vinegia e da Chioggia
            continovo vittuaglia e libero cammino e andamento. Quello Bovolento chiusono e
            afforzarono di fossi e di steccati, e feciono molte case di legname per potere ivi
            vernare. La qual bastita e terra di Bovolento fu cagione dello abassamento di quelli
            della Scala, e·lla loro perdita della città di Padova, come inanzi leggendo si potrà
            trovare. Lasceremo alquanto di questa nostra guerra di Lombardia, e diremo d'una grande
            guerra si cominciò tra il re di Francia e quello d'Inghilterra.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Di grande guerra che·ssi cominciò tra il re di Francia e quello
              d'Inghilterra.</p>
          </argument>
          <p>Nel detto anno MCCCXXXVI si cominciò grande guerra intra Filippo di Valois re di
            Francia e Adoardo il terzo re d'Inghilterra, e·lle cagioni, tutte fossono assai di casi
            vecchi di loro padri e anticessori e di novelli, intra gli altri fu che il detto Adoardo
            il giovane re d'Inghilterra radomandò a·re di Francia la contea di Ginese in Aquitania
            detta Guascogna, la quale meser Carlo di Valois, padre che·ffu del detto re Filippo e
            fratello del re Filippo il Bello, avea tolto per forza e a inganno ad Adoardo secondo,
            padre del detto Adoardo il giovane, opponendo ch'era caduta per amenda a·re di Francia
            per fallimenti d'omaggi che 'l re d'Inghilterra dovea fare al re di Francia per la
            Guascogna. Ma maggiormente per la covidigia della casa di Francia per volere occupare e
            sottomettersi la duchea di Guascogna e torla alla casa d'Inghilterra, per la qual contea
            di Ginese infino al tempo di Carlo il giovane re di Francia avea promessa di rendere a
            quello d'Inghilterra. E poi non potendola riavere, s'acconciava Adoardo il giovane di
            lasciarla e di darla in duarda alla serocchia, maritandosi al figliuolo del detto re
            Filippo di Valois, il quale a·cciò non volle asentire, ma diegli per moglie la figliuola
            del re Giovanni di Buemia, onde crebbe lo sdegno. E maggiormente perché il detto re di
            Francia avea ritenuto Davit in qua adietro re di Scozia suo rubello, e datogli aiuto e
            favore di gente e di moneta alla guerra di Scozia contro al detto re Aduardo, per la
            qual cosa il detto re Aduardo, ritenne poi mesere Uberto d'Artese della casa di Francia
            rubello e nimico del detto re Filippo.</p>
          <p>Onde al re di Francia maggiormente monta lo sdegno diponendo il suo saramento e
            impromessa del santo passaggio d'oltremare, come adietro facemmo menzione, cominciando
            il re di Francia al detto re d'Inghilterra grande guerra in Guascogna, e faccendogli
            ricominciare guerra inn–Iscozia e in mare, faccendo venire galee di Genovesi al suo
            soldo, rubando ogni Inghilese e Guascone, e tutte maniere di gente ch'andassono o
            venissono d'Inghilterra. Della qual cosa fu molto ripreso e biasimato i·rre di Francia
            da tutti i Cristiani e dal papa e dalla Chiesa di Roma, lasciando sì grande e alta
            impresa promessa, come era il santo passaggio, per cominciare guerra a suo torto co'
            suoi vicini cristiani. Per la qual cosa il papa rivocò e·lli levò tutto il sussidio
            delle decime di Cristianità a·llui concedute, salvo quelle del reame di Francia, le
            quali avea in sua balìa. Il valentre Aduardo però non isbigottito ma francamente imprese
            sua difesa, allegandosi poi col re d'Alamagna detto Bavero, il quale in questi tempi
            avea mandati suoi ambasciadori al papa per venire a misericordia e all'amenda della
            Chiesa, e per avere sua pace; già era ottitriata per la Chiesa, andando al conquisto
            d'oltremare, e quitando le terre della Chiesa, cioè Cicilia e 'l Regno e 'l Patrimonio,
            e·lla Marca, e·lla Romagna, e di grazia a Firenze tutto il suo distretto.</p>
          <p>Il re di Francia per sue lettere e ambasciadori al papa e a' cardinali sturbò
            l'accordo, perché volea per lo fratello il reame d'Arli e di Vienna; per la qual cosa il
            Bavero indegnato s'allegò col re d'Inghilterra contro al re di Francia, col duca di
            Brabante suo cugino, e col conte d'Analdo, e co·messer Gian signore di Bielmonte e zio
            del conte, e col duca di Ghelleri e col marchese di Giulieri, tutti suoi cognati, il
            sire di Falcamonte, e più altri baroni della Magna, dimandando ancora Aduardo a Filippo
            di Valois il reame di Francia, il quale diceva dovea succedere a·llui per ragione del
            retaggio per la madre d'Aduardo, che·ffu figliuola del re Filippo il Bello re di
            Francia, del cui non rimase altra reda per linea reale. E così dovea egli succedere al
            reame, com'elli giudicò la terra d'Artese alla contessa figliuola del conte d'Artese,
            perché succedesse alla corona di Francia per retaggio delle figliuole della detta
            contessa maritate a' reali, e tolsela al sopradetto messere Ruberto, che·ffu figliuolo
            del figliuolo del conte d'Artese, ciò fu mesere Filippo d'Artese, il qual era fratello
            della detta contessa; perché morì prima che 'l conte suo padre, ne disertò il re messer
            Ruberto suo figliuolo. Della quale richiesta il re di Francia forte dispettò, e crebbe
            lo sdegno e·lla guerra.</p>
          <p>Ma i·rre Aduardo poi apresso cominciò per mare e per terra con suoi allegati aspra
            guerra al re di Francia come inanzi leggendo si potrà trovare. Lasceremo alquanto de'
            fatti d'oltremonti, e torneremo a' processi della nostra guerra col Mastino di
          Verona.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Come messere Mastino tolse 'l castello di Pontriemoli a' Rossi di
              Parma.</p>
          </argument>
          <p>Nel detto anno, essendo il castello di Pontriemoli, che tenieno i Rossi di Parma, molto
            stretto d'assedio da quelli di Lucca e marchesi Malespini colla forza di mesere Mastino,
            Orlando Rosso colla cavalleria e masnada di Firenze in quantità di MCCC cavalieri e
              III<hi rend="sup">M</hi> pedoni ond'era capitano<gap/> si partirono di Firenze a dì
            XVII di novembre, e cavalcarono sopra Lucca per soccorrere Pontriemoli e·llevare il
            detto assedio; ma·ffu tardi, che quelli ch'erano in Pontriemoli per molti difetti
            s'arrenderono a patti, salve le persone e loro cose; così tornò la detta cavalcata a
            Fucecchio a dì XXV di novembre, avendo fatto poco danno a' Lucchesi. E·lle famiglie e
            donne de' detti Rossi uscirono di Pontriemoli e vennero tutti a Firenze; i quali furono
            ricevuti graziosamente.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come i Viniziani tolsono le saline di Padova a mesere Mastino della
              Scala.</p>
          </argument>
          <p>In questo anno, essendo la nostra oste e di Viniziani, ch'era accampata alla bastita e
            nuova terra di Bovolento, cresciuta in quantità di più di III<hi rend="sup">M</hi>
            cavalieri, quasi i più Todeschi al soldo de' detti II comuni, e più di V<hi rend="sup">M</hi> pedoni, i Viniziani mandarono loro oste con grande navilio e barche imborbottate
            e molti difici da battaglia da Chioggia alle saline di Padova, le quali teneva meser
            Mastino, e avevavi su fatte due fortezze, ov'erano bastite, quasi come due castella di
            legname con molto guernimento e gente d'arme alla difesa. E sentendo ciò meser Mastino e
            messere Alberto ch'erano in Padova con più di III<hi rend="sup">M</hi> cavalieri e
            popolo grandissimo, uscirono di Padova per venire alla difesa delle dette saline;
            messere Piero Rosso con tutta la nostra oste e de' Viniziani gli si fece incontro
            schierato per combattere, e credettesi a·ccerto che·ssi combattesse, e per tre dì se ne
            fece in Firenze e in Vinegia solenni processioni con grandi obligazioni e prieghi
            a·dDio, che·cci desse la vittoria. Il Mastino non si volle recare a bartaglia; onde i
            Viniziani, a cui toccava la detta causa delle saline, ed era la principale cagione della
            loro impresa, vigorosamente combatterono le dette bastite, e per forza l'ebbono a dì
            XXII di novembre del detto anno; onde abassò molto l'orgoglio del Mastino e de' suoi. E
            poi a dì XVI di dicembre vegnente CCCC cavalieri di quelli di mesere Mastino ch'andavano
            a Monselici furono rotti e sconfitti da' nostri, ch'erano usciti di Bovolento loro
            incontro.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">Ancora della detta guerra da·nnoi a mesere Mastino.</p>
          </argument>
          <p>Nel detto anno, a dì XXVIIII di gennaio, messere Piero Rosso si partì da Bovolento con
              II<hi rend="sup">M</hi> cavalieri e gente a piè assai, e andò a Padova, e assalì la
            porta del borgo d'Ognesanti, ch'era in trattato d'avere il detto borgo per tenervi
            l'oste, e affocata la porta per entrarvi dentro, e parte di sua gente ve n'entrò. La
            gente di mesere Alberto, ch'era in Padova, furono accorti, e missono fuoco nel borgo;
            per la qual cosa veggendo mesere Piero che non potea aquistare, si partì e tornò a
            Bovolento. Ma poco apresso, a dì VII di febraio, il detto meser Piero si partì di notte
            dal campo di Bovolento con CCC cavalieri eletti e con alquanti pedoni, e ordinò che MCC
            cavalieri richesti il seguissono apresso, e giunse di notte meser Piero al borgo di San
            Marco di Padova; e quello, come ordinato era, li fu dato, ed entrovvi colla sua gente.
            Li MCC cavalieri e pedoni che venieno apresso fallirono la notte il cammino. E per
            soperchia freddura e fiumi e canali a passare non poterono giugnere a Padova; ma poi che
            furono molto ravvolti, si tornarono a Bovolento: alcuni dissono che per inganni furono
            traviati. Messere Piero essendo nel detto borgo infino a ora di nona, e non giugnendo la
            sua gente, dubitò della stanza; e bisognava che meser Alberto e sua gente avessono
            saputo il vero: meser Piero e sua compagnia erano tutti morti e presi, però che in
            Padova avea più di II<hi rend="sup">M</hi> cavalieri e popolo grandissimo.</p>
          <p>Il valente messer Piero veggendosi a tal partito, come savio e aveduto capitano, con
            tutta sua gente armata fece sembianti d'assalire la porta della città e quella
            combattere, e faccendo vista d'avere presso il suo soccorso della sua gente che gli era
            fallita. Messere Alberto temendo della città fece di quella chiudere le porti e·llevare
            i ponti. Messere Piero e sua gente si ritrasse e uscì del borgo, faccendo al fine di
            quello mettere, fuoco, acciò che' nimici per quello nol potessono seguire, e con tutta
            sua gente si tornò la sera sano e salvo al campo di Bovolento. E nota che meser Piero
            andava sì spesso a Padova, però che al continuo era in trattato, con meser Marsilio da
            Carrara suo zio e co' suoi consorti, i quali, come dicemmo adietro più tempo passato,
            per gara di loro vicini e cittadini aveano data la signoria di Padova a meser Cane della
            Scala; e Messere Alberto e Mastino gli trattavano male, e maggiormente per lo 'nganno e
            tradimento fatti a' detti Rossi di Parma loro nipoti sotto loro confidanza, quando
            feceno rendere Parma, come adietro facemmo menzione.</p>
          <p>E poi a dì XX di febraio essendo partiti del campo da Bovolento da DL cavalieri, e
            cavalcato in sul padovano e·llevata grande preda, que' di Padova in quantità di DCCC
            cavalieri si pararono loro dinanzi ad un passo e combatterli e' nostri furon sconfitti,
            e rimasonvi tra morti e presi intorno di cento e più di mezza la preda. Per quella
            cagione a dì XXIII di febraio, meser Piero cavalcò con MD cavalieri fino alle porte di
            Padova, e prese un borgo e misevi fuoco, e arsonvi più di CCCC case. In questa cavalcata
            di meser Piero meser Mastino ordinò con ribaldi, e fece mettere fuoco nel campo da
            Bovolento, e arse bene il quarto, e tutta la camera dell'oste. E se non fosse il buono
            soccorso di quelli che v'erano rimasi a guardia, ardeva tutto; e così va ne' casi di
            guerra per pulire i peccati de' popoli. Tornato mesere Piero al campo, in pochi dì fu
            ristorato e rifatto l'arsione del detto campo, che i Viniziani di presente vi mandarono
            ogni guernimento che bisognava a·rraconcio della bastita. E pochi dì apresso all'entrata
            di marzo, si rubellò a mesere Mastino III ville, ciò furono Coldigrano in trevigiana, e
            Cittadella e Campo San Piero in padovana. Lasceremo alquanto della guerra del Mastino, e
            torneremo a' nostri fatti di Toscana e d'altre parti.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come sotto trattato d'accordo cogli Aretini vollono i Perugini pigliare
              Arezzo, e poi ebbono Lucignano.</p>
          </argument>
          <p>Nel detto anno, all'entrante del mese di febraio, non lasciando il nostro Comune per la
            grande impresa di Lombardia e di guerreggiare la città di Lucca e quella d'Arezzo,
            essendo la città d'Arezzo molto afritta da' Perugini e da' Fiorentini, però che da
            mesere Mastino non potieno avere soccorso perch'era assediato elli medesimo nella città
            di Padova, come detto è dinanzi; né d'altra parte da niuno Ghibellino d'Italia non
            poteano avere soccorso, e per loro male si poteano difendere da' detti due Comuni; in
            più trattati d'accordo e di pace furono da·lloro a' detti Comuni, ma più co' Perugini,
            che·lli tenieno più stretti, ed avieno de' loro prigioni. Alla fine i Perugini volieno
            sì larghi vantaggi e di castella e della signoria della città d'Arezzo, che i Tarlati
            che·nn'erano signori in nulla guisa si vollono accordare né fidare de' Perugini, però
            che in que' dì, stando nel detto trattato d'accordo co' detti Perugini, i detti Perugini
            di notte con grande forza di gente a·ppiè e a cavallo vennero infino alle mura d'Arezzo.
            E per alcuno della terra fu loro insegnato d'entrare per la fogna, overo cateratta,
            della gora delle mulina che corre per Arezzo; e alcuni di loro v'entrarono. Ma·cciò
            sentito nella terra, corsono con arme a·rriparo, e uccisono quelli ch'erano passati
            dentro; onde i Perugini la mattina si partirono e tornarsi a·cCortona; e per questa
            cagione si ruppe il trattato dell'acordo dagli Aretini a' Perugini.</p>
          <p>Ma de' Fiorentini si volieno ben fidare i Tarlati d'Arezzo, e dar loro la guardia della
            terra, però che meser Piero Saccone e meser Tarlato erano nati per madre di casa i
            Frescobaldi di Firenze, e aveanvi più singulari amici e parenti, e da' Fiorentini si
            tenieno meno gravati che da' Perugini. E così per la detta cagione de' Perugini si ruppe
            il trattato, e si ricominciò guerra contro agli Aretini, con tutto che nel segreto
            tuttora rimasono gli Aretini in trattato d'accordo co' Fiorentini. E rotto il detto
            trattato co' Perugini, quelli di Lucignano d'Arezzo, ch'erano molto oppressati da'
            Perugini per le loro masnade, che stavano nel Monte San Savino, sì mandarono a Firenze
            loro ambasciadori e sindachi con pieno mandato per dare Lucignano al Comune di Firenze.</p>
          <p>I Fiorentini no·lli vollono prendere per non dispiacere a' Perugini, né rompere i patti
            della lega; che intra gli altri patti era che ogni conquisto di terra o castella si
            facesse sopra il Comune d'Arezzo fosse a comune de' detti II Comuni. Ancora v'era lo
            'nfrascritto patto, che i collegati della detta lega durante la detta lega per sé né per
            altrui né possa né debbia fare pace o triegua overo altra composizione overo alcuno
            trattato tenere co' nemici de' detti allegati sanza espressa volontà e consentimento de'
            detti collegati, bene ch'allora era già spirato il termine della detta lega; per la qual
            cosa i detti sindachi e ambasciadori di Lucignano se n'andarono poi a Perugia, e
            dieronsi liberi a·lloro: e' Perugini li presono sanza farne nulla richesta al Comune di
            Firenze. E per simile modo il vescovo d'Arezzo, ch'era de' detti collegati, si prese
            Montefocappio, un forte castello degli Aretini. Onde i Fiorentini sdegnarono molto, e
            seguirono apresso il trattato segreto co' Tarlati d'Arezzo, e misero a seguizione, come
            diremo apresso nel seguente capitolo.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come i Fiorentini ebbono per patti la città d'Arezzo e 'l suo
            contado.</p>
          </argument>
          <p>Nel detto anno, a dì VII di marzo MCCCXXXVI, si compié il trattato e accordo dal Comune
            di Firenze a' signori Tarlati d'Arezzo in questo modo, ch'egli ebbono dal Comune di
            Firenze fiorini XXV<hi rend="sup">M</hi> d'oro per la dazione della terra e
            rinunziagione della signoria di quella; e fiorini XIIII<hi rend="sup">M</hi> d'oro per
            la loro ragione e parte, che' detti messere Piero e meser Tarlato aveano nel viscontado
            comperato per lo vescovo d'Arezzo loro fratello da' conti Guidi, il quale, come dicemmo
            adietro, s'era renduto prima al Comune di Firenze, e fiorini III<hi rend="sup">M</hi>DCCC d'oro n'ebbe per patti Guido Alberti conte per la sua quarta parte del
            viscontado, e venderlo colla solennità si convenne al Comune di Firenze; che·ffu al
            Comune di Firenze uno nobile e bello aquisto, tutto fossero terre d'imperio. E oltre
            a·cciò il comune d'Arezzo ebbe inpresto dal Comune di Firenze fiorini XVIII<hi rend="sup">M</hi> per pagare le loro masnade a cavallo e a piè, ch'erano a pagare di
            presso a sei mesi; e e·lli diedono con solenni sindachi d'accordo quasi di tutti gli
            Aretini ch'erano inn Arezzo la signoria e guardia della città d'Arezzo e del contado al
            Comune e popolo di Firenze per tempo e termine di X anni a venire con mero e misto
            imperio, rimanendo a' Tarlati tutte loro posessioni e castella, e lasciando i Tarlati
            ogni signoria, e rimanendo semprici cittadini d'Arezzo alla guardia del Comune di
            Firenze, faccendoli i Fiorentini cittadini e popolani di Firenze, e altri vantaggi per
            guardia di loro.</p>
          <p>E a dì X del detto marzo a ora di nona i Fiorentini ebbono la posessione della città
            d'Arezzo per lo modo diremo apresso. Che v'andarono a prenderla XII de' maggiori
            cittadini di Firenze grandi e popolani con sindacato e pieno mandato, e i·lloro
            compagnia D cavalieri in arme, e III<hi rend="sup">M</hi> e più pedoni del Valdarno di
            sopra. A' quali gli Aretini, uomini e donne, piccoli e grandi, con solenne processione e
            grande allegrezza e buona voglia con rami d'ulivo in mano, gridando: «Pace, pace, e viva
            il Comune e popolo di Firenze!», vennono loro incontro presso a due miglia. E giunti
            alla città con grande onore e magnificenza furono ricevuti per meser Piero Saccone
            che·nn'era stato signore. Fu dato il gonfalone del popolo d'Arezzo e·lle chiavi delle
            porti al sindaco del Comune di Firenze con nobile diceria e grandi autorità,
            magnificando il popolo e Comune di Firenze. E poi i detti XII nostri cittadini
            riformarono la città di podestà per patti, i primi sei mesi meser Currado de'
            Panciatichi di Pistoia del lato guelfo, e gli altri seguenti VI mesi meser Giovanni
            Panciatichi suo fratello. Dall'anno inanzi dovieno esere podestà fiorentini alla lezione
            del Comune di Firenze; e per simile modo rifermarono la città d'Arezzo di nuovi anziani
            cittadini d'Arezzo, quelli che a·lloro piacque, Guelfi e Ghibellini.</p>
          <p>E capitano di guardia e conservadore di pace fu Bonifazio de' Peruzzi grande popolano,
            il primo per termine di VI mesi con XXV cavalieri e fanti; e poi per conseguente di sei
            in sei mesi il detto uficio, uno popolano guelfo di Firenze alla elezione del detto
            Comune di Firenze; e rifeciono popolo in Arezzo, e diedono i gonfaloni delle compagnie
            del popolo. Ed ebbono gli Aretini per lo Comune di Firenze perpetua pace, dimettendo e
            perdonando ogni ingiuria, interessi e danni ricevuti, l'uno Comune dall'altro,
            rimettendo i Guelfi in Arezzo, e ogni altro uscito che vi potesse tornare, cancellando
            ogni bando e levando ogni rapresaglia e divieto dall'uno Comune all'altro, e singulari
            persone e·lloro seguaci.</p>
          <p>E poi a dì X d'aprile vegnente mesere Piero Saccone venne in Firenze con certi de' suoi
            consorti e altri buoni uomini d'Arezzo, con più di cento a cavallo. Da' Fiorentini fu
            ricevuto onorevolemente come gran signore, e dimorò in Firenze VI dì; e alla fine
            ricevuti più corredi da' priori, e dati continovo desinare e cene a' cittadini, alla sua
            partita fece un corredo in Santa Croce molto nobile, ov'ebbe M o più buoni cittadini
            alla prima mensa, con IIII messe di pesce, molto onoratamente serviti da donzelli di
            Firenze, fornita tutta la corte di capoletti franceschi molto nobili. E in questa
            stanza, a dì XVI d'aprile, i marchesi del Monte Sante Marie co' castellani e col favore
            e masnade di Perugini per tradimento presono il castello di Monterchi, salvo la rocca,
            che v'era uno de' Tarlati. Per la qual cosa meser Piero e sua gente si partì di Firenze
            sùbito; ma il capitano della guardia d'Arezzo, sanza attesa, avuta la novella vi fece
            cavalcare CCCL cavalieri delle masnade di Firenze ch'erano in Arezzo, con popolo assai
            di volontà colle 'nsegne del Comune di Firenze, e venuti a Monterchi il dì di venerdì
            santo, trovarono i nimici accampati di fuori del castello e parte dentro; più prieghi
            furono fatti a' detti marchesi e a' castellani e a quelli conestaboli che v'erano per lo
            Comune di Perugia, che per amore del Comune di Firenze si dovessono partire e·llasciare
            il castello ch'era a·lloro guardia; dopo molte parole scusandosi non facieno contro al
            Comune di Firenze, ma contro a' Tarlati loro nimici, e dilaiando per parole, attendendo
            la cavalleria di Perugia, che venia al soccorso, quelli che v'erano per lo Comune di
            Firenze ciò sentendo per loro spie, assalirono il campo de' castellani e de' marchesi
            ch'erano schierati in arme, e forte combattendo in poca d'ora gli sconfissono; e poi
            combattendo entrarono nella terra, e per forza d'arme la raquistaro con gran danno di
            castellani e di loro seguaci; e più sarebbe stato di morti, se non fosse la divozione
            del dì ch'era. Di questo raquisto di Monterchi i Tarlati e tutti gli Aretini si tennono
            molto contenti di Fiorentini, e presono di loro maggiore confidanza.</p>
          <p>E poco apresso i Fiorentini ordinarono in Firenze XII consiglieri popolani due per
            sesto di tre in tre mesi, con grande balìa co' priori insieme a provedere al continuo
            sopra lo stato pacifico e guardia d'Arezzo. E di presente per ciò seguire ordinarono e
            feciono cominciare e compiere uno grande e forte castello al di sopra della piazza di
            Perci della città d'Arezzo, il quale costò più di XII<hi rend="sup">M</hi> fiorini d'oro
            pagati per li Fiorentini; e ordinarvi II castellani con C fanti alla guardia, e fornito
            tuttora per VI mesi di vittuaglia e d'arme e di guernimento grandissimo; e al continuo
            si teneva in Arezzo per li Fiorentini il meno CCC cavalieri di loro masnade alla
            guardia, e più come bisognava.</p>
          <p>Di questo castello parte degli Aretini ne furono contenti, spezialmente i Tarlati e'
            loro seguaci, per sicurtà di loro, che disposti loro della signoria quasi tutto il
            popolo gli odiava, i Guelfi perch'erano loro nimici, e i Ghibellini perch'erano mal
            contenti, perch'aveano data la terra; ma al vero i più degli Aretini ne furono mal
            contenti. Ma poi vi feciono fare i Fiorentini in Arezzo un altro piccolo castello sopra
            la porta del piano che va a·lLaterino, per più sicura entrata, con corridoio di fuori
            grande tra 'l muro e parapetto per li cavalieri, e·ssu per le mura per li pedoni per
            correre dall'uno castello all'altro. In somma i Fiorentini misero inn–Arezzo in uno anno
            tra di questo e di dono più di C<hi rend="sup">M</hi> fiorini d'oro, sanza quelli vi si
            spesono poi, che·ffu un gran fatto, compensando la spesa di Lombardia e·ll'altre spese
            che facea il Comune di Firenze e a mantenere la guerra al continovo contro a·lLucca. Del
            detto aquisto della città d'Arezzo, tutto costasse a' Fiorentini danari assai, n'agrandì
            e montò molto la magnificenza del Comune di Firenze, e da lungi di gran fama per tutti i
            Cristiani, che 'l sentirono, e d'apresso più onorati e dottati dalle comuni vicinanze.
            Il detto aquisto, tutto fosse mediante costo di moneta, e industria di certi nostri
            cittadini che 'l trattarono, che non ne valsono di peggio al modo usato di corrotti
            cittadini; ma di certo, se non fosse stato la nobile e alta impresa di Lombardia, e
            risistenza fatta contro a meser Mastino per lo Comune di Firenze e quello di Vinegia,
            non venia fatto, che i signori Tarlati non vi sarebbono mai aconsentiti; ma feciollo per
            la cagioni dette per non potere altro, perduta ogni speranza di soccorso. E nota che più
            di LX anni era stata retta la città d'Arezzo per parte ghibellina e imperiale, e quasi
            in guerra col Comune di Firenze.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Ancora delle sequele de' fatti d'Arezzo da·nnoi a' Perugini.</p>
          </argument>
          <p>Dapoi che' Fiorentini ebbono la città d'Arezzo per lo modo detto nel passato capitolo,
            i Perugini isdegnarono forte contro a Fiorentini, tegnendosi da·lloro ingannati e
            traditi per li patti, ch'avieno avuti insieme della lega fatta tra·lloro e col re
            Ruberto e co' Bolognesi, e mandarne in Firenze loro ambasciadori a dolersi di ciò e in
            piuvico consiglio, ove fu loro risposto saviamente a tutti i loro capitoli, come per
            ragione e secondo i patti contro a·lloro non s'era fallito in niuno articolo, però
            che·lla lega non conteneva niente, che dandosi la città d'Arezzo a niuno de' detti
            Comuni, l'uno all'altro fosse tenuto, o·ssi rompesse lega; e già era il termine della
            lega ispirato; mostrando ancora a' Perugini come gli Aretini in niuna guisa si volieno
            accordare o fidare di Perugini per cagione delli loro collegati ghibellini, vescovo
            d'Arezzo, Pazzi, Ubertini, conti da Montefeltro, Nieri da Faggiuola, conti da
            Montedoglio, e' figliuoli di Tano da Castello, e il signore di Cortona, e tutti i loro
            usciti, i quali erano nimici caporali de' Tarlati. E se i Fiorentini non avessono preso
            Arezzo sanza indugio, come feciono, di certo potea riuscire in mal luogo per parte
            guelfa e per l'uno Comune e per l'altro. Ancora allegando come prima avieno fallito i
            Perugini e rotti i patti a' Fiorentini, quando presono Lucignano d'Arezzo per lo modo
            detto per noi nel terzo capitolo innanzi a questo. Ma secondo buona e caritevole
            compagnia non era però del tutto licito di fare per Fiorentini, che come dice il
            Provenzale in sua gobola «Uomo saggio non dee faglia per l'altrui faglia». Ben dice la
            legge in alcuna parte: «<foreign lang="lat">Qui frangit fidem, fides frangatur
            eidem</foreign>»; ma·cciò non basta alla magnificenza del nostro Comune.</p>
          <p>Ma come si fosse, o ragione o torto dell'uno Comune o dell'altro, o d'ambedue, i
            Perugini rimasono mal contenti. Alla fine dibattuta la quistione per ambasciadori
            dell'uno Comune e dell'altro, si trovò un mezzo d'accordo, che i Perugini avessono in
            Arezzo un giudice d'appellaggione in termine di V anni sotto titolo di conservadore di
            pace con salaro di fiorini d'oro in sei mesi con sua famiglia. Questo uficio fu in nome
            più che in fatto, però ch'al tutto erano gli ufici e signoria d'Arezzo di Fiorentini. E
            dopo il termine di V anni dovessono rimanere a' Perugini il castello d'Anghiari, e
            Foiano, e Lucignano, e Monte San Savino, ch'ellino s'aveano presi e si tenieno; e pace
            faccendo cogli Aretini, lasciando mesere Ridolfo Tarlati e i figliuoli e più altri
            prigioni d'Arezzo, ch'elli aveano in prigione in Perugia, presi nella Città di Castello
            quando l'ebbono, come contammo adietro. Lasceremo alquanto de' fatti di Firenze e
            d'Arezzo e di Perugia, ch'assai n'è detto, e torneremo a nostra matera a seguire il
            processo della guerra di Lombardia contro a meser Mastino.</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come per ordine di mesere Mastino volle esere morto mesere Piero Rosso
              a Bovolento per rompere l'oste nostra.</p>
          </argument>
          <p>All'uscita del mese di marzo, cominciando l'anno MCCCXXXVII, essendo mesere Piero Rosso
            capitano dell'oste nostro e de' Viniziani all'asedio di Padova a Bovolento, per trattato
            di Messer Mastino da certi conestaboli tedeschi ch'erano nell'oste, con séguito di mille
            cavalieri, volle esere tradito e morto; ma come piacque a·dDio, si scoperse il trattato,
            e non vegnendo loro fatto, si partirono e missono fuoco nel campo, e arsene gran parte;
            per la qual novità fu grande scompiglio alla nostra oste. Ma il valentre meser Piero per
            l'accidente occorso, poco ismosso dagli aguati della fortuna, non dubitando; ma a dì V
            d'aprile apresso con III<hi rend="sup">M</hi> cavalieri cavalcò subitamente infino alle
            porte di Trevigi, e fece loro gran danno di preda e d'arsione, lasciando a guardia del
            campo a Bovolento M cavalieri. E nota che in quelli tempi all'asedio di Padova avea al
            soldo de' Fiorentini e Viniziani V<hi rend="sup">M</hi> uomini a cavallo con barbute,
            sanza quelli da·ppiè ch'erano grande quantità, sanza l'oste che in que' tempi il Comune
            di Firenze fece sopra la città di Lucca, come faremo menzione nel seguente capitolo; che
            considerato lo stato d'Italia, la città di Firenze mostrò con effetto gran potenza. In
            questi tempi, a dì XIIII di maggio, si rifermò la lega da·nnoi a' Viniziani cogli altri
            Lombardi contro a meser Mastino; e·ll'avogaro di Trevigi per soperchi ricevuti si
            rubellò da meser Mastino col suo forte Castello Nuovo, e venne in persona a Vinegia per
            allegarsi coll'altra lega.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come i Fiorentini feciono oste sopra Lucca.</p>
          </argument>
          <p>A dì XVI di maggio del detto anno MCCCXXXVII mesere Azzo da Coreggia, sentendosi in
            Lombardia che' Fiorentini volieno fare oste a Lucca, venne per meser Mastino per suo
            vicaro in Lucca con CCC cavalieri alla guardia della città. I Fiorentini per la sua
            venuta, e per oservare i patti della lega, avendo ordinata oste sopra Lucca, e·lla lega
            di Lombardia sopra Verona, a dì XXX di maggio si diedono le 'nsegne, e mosse l'oste; e
            furono i Fiorentini co·lloro soldati DCCC cavalieri e popolo grandissimo, onde fu
            capitano Orlando de' Rossi da Parma, uomo grosso e materiale, ma per amore di meser
            Piero e di mesere Marsilio Rossi, ch'erano in Lombardia al servigio de' Fiorentini e
            Viniziani, li feciono quello onore. E di Bologna in servigio de' Fiorentini furono CL
            cavalieri, e da meser Malatesta da Rimino C cavalieri, da Ravenna XXX, da Perugia C
            cavalieri, d'Arezzo meser Piero Saccone de' Tarlati con LX cavalieri e con C fanti, e
            del Comune d'Arezzo CCC fanti, d'Orbivieto LX cavalieri, del re Ruberto CLXXX cavalieri,
            della Città di Castello XXXV cavalieri, da Cortona cento fanti; da Siena C cavalieri, ma
            non vollono andare in su quello di Lucca, istettono alla guardia di Sa·Miniato, però che
            non vollono esere alla lega. E poi, partita l'oste, soldarono i Fiorentini CCCXL
            cavalieri di quelli della compagnia della Colomba, ch'erano stati co' Perugini, e
            mandarli nella detta oste; sicch'ella fu di II<hi rend="sup">M</hi> cavalieri e popolo
            assai; e guastarono Pescia e Buggiano e·ll'altre castella di Valdinievole, e andarono
            infino a Lucca e di là dal Serchio sanza contasto alcuno, faccendo gran guasto. Tornò la
            detta oste in Firenze a dì XXX di luglio male ordinata, però che fu sanza ordine e male
            capitanata.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Come la forza della lega cavalcarono sopra la città di Verona, e
              partirsene con poco onore.</p>
          </argument>
          <p>Tornando a nostra materia della guerra da·nnoi a meser Mastino, com'era dato l'ordine
            della lega, esendo la nostra propia oste sopra la città di Lucca, come detto avemo,
            mesere Marsilio Rosso, uomo di gran senno e valore, si partì dall'oste da Bovolento a dì
            VIIII di giugno del detto anno con II<hi rend="sup">M</hi>CCCC cavalieri di nostri e de'
            Viniziani, rimanendo al campo di Bovolento mesere Piero Rosso con MDC cavalieri e popolo
            assai; e andonne a Mantova meser Marsilio per cavalcare sopra Verona, e a dì XX del
            detto giugno vi giunse in Mantova messer Luchino Visconti di Melano cogli altri allegati
            di Lombardia, co' marchesi da Esti, e con quelli da Gonzago di Mantova, in somma co'
            nostri cavalieri e de' Viniziani più di IIII<hi rend="sup">M</hi>, onde fu fatto
            capitano generale mesere Luchino detto; e di presente cavalcarono fin presso alla città
            di Verona. E meser Carlo figliuolo del re Giovanni, ch'era alla lega nostra de' Lombardi
            contro a meser Mastino, venne di Chiarentana con suo sforzo. E in quelli giorni ebbe
            che·lli si arendero la città di Belluna e poi quella di Feltro, che·ssi tenieno per
            meser Mastino. Il tiranno mesere Mastino, veggendosi così accanato dalla forza della
            lega da tante parti, come disperato, ma però francamente, uscì di Verona con III<hi rend="sup">M</hi> cavalieri e popolo grande, e richiese di battaglia meser Luchino e
            gli altri allegati.</p>
          <p>Mesere Luchino o per sua viltà, che così si disse, overo per tema di tradimento, overo
            che·ll'uno tiranno al tutto non vuole abattere l'altro, ma quale si fosse la cagione,
            veggendo che meser Mastino colle sue forze uscito a·ccampo per combattere, la notte a dì
            XXVII di giugno si sbarattò la nostra oste e della lega, e villanamente si dipartirono
            chi da una parte e chi da un'altra, onde messere Luchino fu molto spregiato. Messere
            Mastino avendo vinto quella punga prese vigore, e·llasciata fornita Verona, si partì con
              II<hi rend="sup">M</hi>D cavalieri, e venne presso a Mantova a VII miglia sanza alcuno
            contasto. E poi sentendo che' Padovani tenieno trattato con mesere Piero Rosso perché
            meser Marsilio Rosso e·lla sua cavalleria non potesse tornare al campo di Bovolento,
            subitamente si mosse il primo dì di luglio, e in due giorni fu posto in sul canale tra
            Bovolento e Chioggia, acciò che vettuaglia o altro fornimento non potesse venire da
            Vinegia né da Chioggia all'oste di Bovolento, e per impedire mesere Marsilio ch'era ivi
            presso colla sua gente e cavalleria a V miglia, e per la sùbita venuta di meser Mastino
            non potea andare più inanzi sanza grande pericolo di lui e di sua gente. E venia fatto a
            meser Mastino al tutto di rompere quella oste, se non fosse la provedenza di meser Piero
            Rosso ch'era all'oste a Bovolento, che sapiendo che meser Mastino era in parte ch'elli
            non potea aver acqua per la sua oste, se non di quella del canale, ordinò che tutta
            l'ordura dell'oste di Bovolento al continuo si gittasse nel canale; e oltre a·cciò in
            quella contrada ha molta erba, che·ssi chiama cicuta, donde del sugo si fa veleno;
            faceva cogliere a' ribaldi, e tagliare, e pestare, e gittare per lo canale; per la qual
            cosa l'acqua del canale venea sì corrotta all'oste di mesere Mastino, che v'era presso
            a·ttre miglia, che uomini né bestie non ne potieno né ardivano di bere; e quale uomo o
            bestia ne beveano erano a pericolo di morte. Per la qual cosa convenne di nicissità che
            meser Mastino colla sua oste si levasse e partisse, e tornandosi a Verona a dì XIII di
            luglio.</p>
          <p>E il dì apresso messere Marsilio Rosso colla sua cavalleria passò e venne al campo di
            Bovolento. E nota, lettore, isvariate vicende e casi che·ffa la fortuna del secolo,
            spezialmente nelle guerre, che in pochi dì la guerra da·nnoi a meser Mastino fu
            inn–istretti partiti d'esere vinta e perduta per ciascuna parte, come fatto avemo
            menzione.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come la città di Padova s'arrende a mesere Piero Rosso, e fuvi preso
              mesere Alberto della Scala.</p>
          </argument>
          <p>Partito meser Mastino e perduta la punga della sua impresa, e messere Marsilio Rosso
            colla sua cavalleria tornato al campo di Bovolento, come detto è, e·ll'oste nostra molto
            rinvigorita, incontanente mesere Piero con tutta l'oste si partì dal campo di Bovolento,
            ove tanto era dimorata, e puosonsi presso alle mura di Padova; a dì XXII del mese di
            luglio del detto anno i Padovani, a' quali pareva male stare per la tirannia di quelli
            della Scala, spezialmente a meser Albertino da Carrara e a' suoi ch'avieno data la terra
            a meser Mastino, ed elli in ogni cosa gli trattava come servi o ischiavi, ispezialmente
            il matto e scellerato mesere Alberto della Scala ch'era alla guardia di Padova, e
            sentendo partito meser Mastino colle sue forze, e·ll'oste nostra e di Viniziani così
            possente di costa alla città, dond'erano capitani i suoi parenti messere Piero e mesere
            Marsilio de' Rossi, ordinarono di tradire e di pigliare meser Alberto della Scala con
            tutti i suoi consiglieri e caporali e conestaboli ch'erano in Padova; e così venne loro
            fatto, e·llevarono la città a romore. E quelli del campo con ordine fatta assalirono la
            terra da più parti: quelli da Carrara col popolo corsono a furore al palazzo e presono
            mesere Alberto e tutti i suoi seguaci, e apersono la porta verso il campo, e missono
            nella città meser Piero e meser Marsilio Rosso con tutta la cavalleria; i quali
            entrarono nella città con più di IIII<hi rend="sup">M</hi> cavalieri, sanza i pedoni, a
            dì III d'agosto MCCCXXXVII. E corsono la città sanza fare nullo male o ruberia, se nonne
            a' soldati e gente v'erano con messere Alberto della Scala. E il detto mesere Alberto
            co' caporali ch'erano co·llui ne furono mandati prigioni a Vinegia. E meser Albertino da
            Carrara fatto signore di Padova, e messo alla lega con CCCC cavalieri di taglia.
            Dell'aquisto di Padova si fece grande allegrezza in Vinegia e in Firenze e in tutte le
            terre guelfe di Toscana.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come morì il valentre capitano messere Piero Rosso, e poco apresso
              messer Marsilio suo fratello.</p>
          </argument>
          <p>Pella perdita di Padova e presura di mesere Alberto della Scala e de' suoi seguaci e
            consiglieri molto abassò la potenza e·llo stato di meser Mastino e di suoi, e così ne
            montò la grandezza de' Fiorentini e de' Viniziani e delli altri collegati di Lombardia,
            e massimamente de' Rossi di Parma, avendo fatta sì alta vendetta di meser Mastino e di
            messere Alberto della Scala, colla speranza della loro vittoria e stato di raquistare la
            signoria della loro città di Parma; e sarebbe loro venuto fatto assai tosto coll'aiuto e
            potenza di Fiorentini e Viniziani e degli altri della lega. Ma·lla fortuna fallace delle
            cose mondane le più volte dopo la grande allegrezza e vana filicità per lei mostrata è
            tosto con uscimenti miseri e dolorosi; e così avenne molto poco apresso, che tegnendosi
            per meser Mastino il forte e ben guernito castello di Monselici, di presente avuta
            Padova, meser Piero vi cavalcò con grande oste a·ccavallo e a piè, e a' borghi di sotto
            faccendo dare continovi e solleciti assalti e battaglie da più parti, e quasi vinti per
            lui parte de' fossi e delli steccati di quelli, aversi i borghi per forza di battaglia,
            meser Piero per dare più vigore di combattere alle sue genti smontò da·ccavallo, e a piè
            con più altri cavalieri, la quale capitaneria già non fu lodata, ma ripresa.</p>
          <p>Combattendo meser Piero l'antiporto, lanciata gli fu una corta lancia manesca, la quale
            il percosse alla giuntura delle corazze e ficcoglisi per lo fianco. Il valente capitano
            però non ismagato si trasse il troncone del fianco, e gittossi nel fosso di costa
            all'antiporto per passare alla terra, credendola avere vinta. Per la qual cosa l'acqua
            gli entrò per la piaga, e quella incrudelita per lo molto sangue perduto, il valentre e
            vertudioso duca spasimò, e per li suoi tratto del fosso e portato per lo canale in
            burchio così fedito a Padova, il quale passò di questa vita a dì VII d'agosto del detto
            anno MCCCXXXVII: della cui morte fu grandissimo danno a tutta quanta la lega, imperò che
            egli era il più sofficiente capitano e savio di guerra e prode di sua persona, che nullo
            altro ch'a·ssuo tempo fosse non che in Lombardia, ma in tutta Italia. Fu soppellito alla
            chiesa di San Francesco in Padova con grande corrotto, onorato il corpo suo, come a
            grande signore si convenia; in Firenze e in Vinegia avuta la novella se ne fece grande
            dolore. E poi fatto per sua anima l'esequio con grande solennità, messer Marsilio suo
            fratello per soperchio affanno per lui durato nell'aspre cavalcate, com'è detto adietro,
            innanzi che meser Piero fosse morto, era caduto malato in Padova, e colla giunta del
            dolore della morte di messer Piero s'accorò duramente l'animo, e come piacque a Dio,
            passò di questa vita a dì XIIII del detto mese d'agosto, e fu sopellito in Padova di
            costa al fratello a grande onore.</p>
          <p>Questo meser Marsilio era de' più savi e valorosi cavalieri di Lombardia, e del
            migliore consiglio. E così in pochi dì quasi fu annullata la casa de' Rossi di Parma,
            quand'erano per ricoverare loro stato. Lasceremo alquanto de' fatti di Lombardia, e
            diremo d'altre novità che furono a que' tempi.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">Di novità fatte in questi tempi in Firenze, e di grande dovizia fu di
              vittuaglia.</p>
          </argument>
          <p>Ritornando alquanto adietro per seguire l'ordine del tempo nel nostro trattato,
            all'uscita di giugno del detto anno MCCCXXXVII nacquero in Firenze VI lioncini della
            lionessa vecchia e delle due giovani sue figliuole. La qual cosa secondo l'agurio delli
            antichi pagani fu segno di grande magnificenzia della nostra città di Firenze; e certo
            in questo tempo e poco apresso fu in grande colmo e potenzia, come leggendo poco apresso
            si potrà trovare. De' detti piccoli lioni alquanto cresciuti il Comune di Firenze ne
            fece presenti a più Comuni e signori loro amici. E nel detto anno, a dì XXVIIII di
            luglio, si cominciò a fondare i pilastri della loggia d'Orto Sammichele di pietre conce,
            grossi e ben formati, ch'erano prima sottili, e di mattoni, mal fondati. Furonvi a·cciò
            cominciare i priori e podestà e capitano con tutto l'ordine delle signorie di Firenze
            con grande solennità; e ordinarono che di sopra fosse un grande e magnifico palazzo con
            due volte, ove si governasse e guardasse la provisione del grano ogn'anno per lo detto
            popolo. E·lla detta opera e fabrica si diè in guardia all'arte di porta Santa Maria, e
            diputossi al lavorio la gabella della piazza e mercato del grano e altre gabellette di
            piccole entrate a tale impresa, a volerla tosto compiere. E ordinossi che ciascuna arte
            di Firenze prendesse il suo pilastro, e in quello facesse fare la figura di quel santo
            in cui l'arte ha riverenza; e ogni anno per la festa del detto santo i consoli della
            detta arte facessono co' suoi artefici offerta, e quella fosse della compagnia di Santa
            Maria d'Orto San Michele per dispensare a' poveri di·dDio; che·ffu bello ordine e divoto
            e onorevole a tutta la città. In quel tempo la notte del dì XXX di luglio, che 'l dì era
            tornata l'oste da Lucca, s'aprese il fuoco Oltrarno in via IIII Leoni, e arsonvi III
            case con gran danno. E·lla notte medesima s'aprese nel monistero delle donne della
            Trinita in campo Corbolino, e arse il loro dormentoro. In questo anno in Firenze e
            d'intorno in Toscana fu grande dovizia e abondanza di vettuaglia, e in Firenze valse lo
            staio del grano al colmo soldi VIII di soldi LXII il fiorino dell'oro, che·ffu
            disordinata viltà al corso usato, e a interesso di coloro ch'avieno le posessioni, ed
            eziandio di lavoratori di quelle; ma poco tempo apresso ne fu vendetta di grande
            carestia, come inanzi faremo menzione.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Come in questo anno aparirono in cielo due stelle comete.</p>
          </argument>
          <p>Nel detto anno, all'entrata di giugno, aparve in cielo la stella comata chiamata
            Ascone, con grande chioma, cominciandosi quasi a vista sotto la tramontana quasi nella
            regione del segno del Tauro, durando più di IIII mesi atraversando l'emisperio insino al
            mezzogiorno, e·llà ebbe fine. E poi apresso, inanzi che quella venisse meno, n'aparve
            un'altra nella regione del segno del Cancro chiamata Rosa, e durò da due mesi. Queste
            stelle comate non sono stelle fisse, benché stelle paiano co' raggi, o chiome, o
            nubolose; ma dicono i filosofi e astrolagi che·cciò sono vapori secchi, e talori misti,
            che·ssi criano entro l'aria del fuoco sorto il cielo della luna per grandi congiunzioni
            de' corpi celesti, ciò sono le pianete; e sonne di nove maniere, quale per la potenza di
            Saturno, e quale di Giove o di Marte, e così degli altri, e tali miste di due pianete o
            più. Ma quale si sieno, ciascuna è segno di futura novità al secolo, il più in male, e
            talora segno di morte di grandi re e signori, o tramutagioni di regni e di genti, e
            massimamente nel crimato del pianeto che·ll'ha criata, dove stende sua signoria; ma·lle
            più significano male, cioè fame e mortalità, e altri grandi accidenti e mutazioni di
            secoli; e queste pure significarono grandi cose e novità, come leggendo poco apresso si
            potrà vedere per buono intenditore e discreto.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Di battaglie in mare tra' Genovesi e Viniziani.</p>
          </argument>
          <p>Nel detto anno e mese di giugno X galee degli usciti guelfi di Genova armate a Monaco
            trovandosi in Romania in corso con altre X galee del Comune di Vinegia si combatterono
            insieme, e·lle Viniziane furono sconfitte e prese la maggiore parte con grande loro
            dannaggio d'avere e di persone; ma però i Viniziani non s'ardirono di cominciare guerra
            scoperta co' Genovesi d'entro o quelli di fuori.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Come la città di Bologna venne alla signoria di meser Taddeo di Peppoli
              loro cittadino.</p>
          </argument>
          <p>Nel detto anno, a dì VII di luglio, essendo i Bolognesi in male ordine e peggiore
            disposizione tra·lloro di sette e di parti, dapoi che uscirono dalla signoria della
            Chiesa e del legato, volendo ciascuna casa di coloro che 'l cacciarono esere signori, i
            Peppoli co·lloro seguaci di popolo furono ad arme, e cacciarono di Bologna meser
            Brandalis Goggiadini, quelli propio che·ffu principale a cacciarne il legato e' suoi
            consorti e seguaci. E poi apresso, a dì XXVIII d'agosto, messer Taddeo figliuolo che·ffu
            di Romeo de' Peppoli coll'aiuto de' marchesi da Ferrara suoi parenti si fece fare
            capitano di popolo e signore di Bologna. E poi conseguente a dì II di gennaio il papa
            apo Vignone fece aspri processi contro al detto meser Taddeo e contro al Comune di
            Bologna, perché non volieno ubidire la Chiesa, né amendare il danno fatto al legato,
            quando il cacciarono di Bologna. E poi apresso all'uscita del mese di marzo seguente si
            scoperse tradimento e congiura in Bologna, i quali avieno ordinato d'uccidere il
            capitano e torli la signoria; e di ciò era caporale Macerello de' conti da Panago
            stretto parente del detto capitano, e di cui più si fidava, con suo séguito e d'alcuno
            di Ghisolieri e altri Bolognesi. Il quale trattato scoperto, alcuno ne fu preso e
            tagliato il capo. Ma quello Macerello con molti altri uscirono di Bologna rubelli.</p>
          <p>E meser Taddeo al tutto rimase signore, e fortificossi di stato e di gente d'arme,
            tenendo DCCC soldati alle spese del Comune, e allegossi co' Fiorentini. E nota, lettore,
            se·lla comata, onde dinanzi facemmo menzione, ch'aparì nel segno del Tauro, il quale
            troviamo intra altre città e paesi essere attribuito alla città di Bologna, e mostrò
            assai tosto le sue infruenze di tanta mutazione di signoria alla città di Bologna. E
            come più adietro facemmo menzione, quando il legato cardinale ne fu cacciato, poco
            dinanzi scurò la luna nel segno del Tauro, e per alquanti intendenti di quella scienzia
            fu pronosticato dinanzi la mutazione di Bologna contro al legato, e noi fummo di quelli
            che·llo 'ntendemmo, con tutto che·ll'operazioni di lui e di sua gente e uficiali assai
            aparecchiarono l'opere e·lla matera alla costellazione, onde si sperava quella uscita.
            Assai avemo detto de' fatti di Bologna, ma ènne paruto di nicistà, come di città vicina
            e amica di Firenze, considerando l'antica unione e libertà e stato e potenza del buono
            popolo di Bologna, tornato a' nostri tempi per discordie e signoria tirannica di
            singulare cittadino, per dare asempro alla nostra città e popolo di Firenze a·ssapere i
            nostri cittadini guardare la libertà della nostra republica, e non cadere a tirannia di
            signore. Onde mi fa temere della nostra città di Firenze per le discordie e, male
            reggimento: e questo basti a' buoni intenditori.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">Della morte del re Federigo di Cicilia, e di novità ne seguì
            all'isola.</p>
          </argument>
          <p>Nel detto anno, a dì XXIIII di giugno, morì di suo male don Federigo re, che tenea
            l'isola di Cicilia: lasciò più figliuoli, ma il suo maggiore don Piero, cui egli a·ssua
            vita avea coronato re, come in adietro in alcuna parte si fece menzione, ed era quasi
            uno mentacatto; per la qual cosa dopo la morte del padre molte mutazioni ebbe l'isola,
            che 'l conte Francesco di Ventimiglia, de' maggiori baroni dell'isola, per soperchi
            ricevuti dal detto Federigo prendendo parte contro a·llui per lo conte di Chiermonte suo
            cognato, si rubellò con tutte le sue castella, e cercò trattato col re Ruberto di
            Puglia, di cui di ragione era l'isola, e mandò a Napoli un suo figliuolo. Ma per suo
            poco senno, overo peccato, affrettandosi troppo inanzi ch'avesse soccorso del Regno,
            male glie n'avenne, che cavalcandogli adosso l'oste del re Piero, subitamente per
            iscontrazzo presono due suoi figliuoli, e per simile modo egli in persona con un altro
            suo figliuolo scontrandosi co' nimici, combattendo furono morti. E così fu quasi
            distrutto quello lignaggio, e perderono tutte loro castella, che·nn'avea assai e forti;
            ma però l'isola rimase in grande tribolazione e sospetto, come inanzi faremo menzione.
            Lasceremo di ciò, e diremo alquanto della guerra dal re di Francia e quello
            d'Inghilterra.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Come il re di Francia fece prendere l'Italiani, e piggiorò la sua
              moneta; e come l'armata del re d'Inghilterra venne in Fiandra.</p>
          </argument>
          <p>Nel detto anno MCCCXXXVII Filippo di Valos re di Francia, lasciato il suo buono
            proponimento giurato del santo passaggio d'oltremare, come adietro facemmo menzione, per
            seguire la guerra cominciata col re d'Inghilterra, per la sua avarizia cominciò a
            seguire male sopra male; che inn–una giornata, a dì X d'aprile, per tutto il suo reame
            subitamente fece prendere tutti l'Italiani, così i mercatanti e·lle compagnie di Firenze
            e d'altre parti come i prestatori a usura, e tutti gli fece rimedire, pognendo a
            ciascuno certa grande taglia di moneta, e convennela a ciascuno pagare. E fece fare
            nuova moneta d'oro, che·ssi chiamavano scudi, piggiorando la lega della buona moneta XXV
            per C, e·lle monete dell'argento all'avenante. E poi fece un'altra moneta d'oro, che
            chiamò leoni, e poi un'altra che chiamò padiglioni, piggiorando ciascuna e di lega e di
            corso, per modo che dove il nostro fiorino d'oro, ch'è ferma e leale moneta e di fine
            oro, valea alla buona moneta ch'era prima in Francia soldi X di parigini inanzi fosse
            gli anni MCCCXXXVIIII, valse il fiorino d'oro in Francia soldi XXIIII e mezzo di
            parigini e il quarto più a tornesi piccioli. E poi l'anno MCCCXL fece un'altra moneta
            nuova d'oro chiamata agnoli, e peggiorolla tanto, e così quella dell'argento, e'
            piccioli, che 'l nostro fiorino d'oro valse a quella moneta soldi XXX di parigini.</p>
          <p>Lasceremo alquanto a dire delle corrotte monete del re di Francia, e seguiremo a nostra
            matera dell'ordine della detta guerra, cioè che poi del mese di luglio vegnente alla
            festa della Maddalena, com'era ordinato per la lega e giura fatta contro al re di
            Francia, il Bavero, che·ssi facea chiamare imperadore, venne a Colonia, che vi dovea
            esere il re d'Inghilterra, il quale per molto affare dell'isola e per la guerra ch'avea
            di Guascogna fallì la giornata. Fuvi il duca di Brabante, e quello di Ghelleri, e quello
            di Giulieri, e il conte d'Analdo, e altri signori allegati, e gli ambasciadori del re
            d'Inghilterra; e a quella asembrea si rifermò la lega, e gli ambasciadori d'Inghilterra
            per lo re promisono i gaggi e' soldi alli Alamanni e agli altri allegati e·lla venuta
            del re in persona alla settembria. Per la qual cosa il detto Bavero e gli altri allegati
            mandarono disfidando il re di Francia, dicendo di venirlo a vedere insino alla città di
            Cambragio alla frontiera del reame di Francia, e di tenere campo in su·rreame, e
            combattere co·llui; del quale sfidamento il re di Francia prese grande sdegno e onta, e
            providesi di presente di tesoro e d'ordine di cavalieri e di gente d'arme per fornire la
            sua impresa guerra. E poi conseguente non potendo il re d'Inghilterra passare di qua da
            mare, come promesso avea alli allegati, per molti affari di là e perché venia il verno,
            volendo fornire la promessa di gaggi, sì mandò CCC cocche e CXX batti a remi armati; in
            sulla quale armata fu il vescovo Niccola, e il conte di Monte Aguto, e quello di
            Sofolco, e meser Gianni d'Arsi, signori di gran valore con molta altra buona gente
            d'arme, e con danari assai e con XII<hi rend="sup">M</hi> sacca di lana de lo re,
            istimandosi tra moneta e·lle lane DC<hi rend="sup">M</hi> di fiorini d'oro e più; e
            arrivaro alla Suma in Fiandra all'entrante di novembre, e puosonsi all'isola di
            Gaggiante alla bocca del porto della Suma detto le Schiuse, e in sull'isola scesero
            parte di loro gente, e co' Fiamminghi che v'erano per lo conte di Fiandra, il quale
            ubidia il re di Francia, si combatterono; e al principio furono morti dell'Inghilesi
            ch'erano scesi non proveduti, e in sull'isola del Gaggiante era il fratello bastardo del
            conte di Fiandra con gente d'arme alla difesa.</p>
          <p>Sentendo ciò la gente dello stuolo, isceserne in grande abondanza, e quanti Fiamminghi
            vi trovarono misono a morte; e presono il fratello del conte, e tutta l'isola misono a
            fuoco e a fiamma. E poi la detta armata non potendo porre alle Schiuse, perché i
            Fiaminghi ubidiano il conte loro e·rre di Francia, sì n'andarono a Dordette inn–Olanda,
            e·llà scaricaro, e vennero in Brabante, e tennero parlamento colli allegati, e diedono
            ordine alla guerra. Sentendo papa Benedetto e' suoi cardinali la 'mpresa della
            sopradetta guerra, mandò due legati cardinali in Francia al re per mettere accordo
            da·llui a quello d'Inghilterra; e parlamentato co·llui assai a Parigi, n'andarono verso
            Inghilterra, e passarono il mare a dì XXVII di novembre; ma niente adoperaro. Lasceremo
            alquanto a dire di questa guerra, che assai tosto ce ne converrà dire maggiori cose, e
            torneremo a dire della nostra guerra col Mastino.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">Come la città di Brescia si rubellò a mesere Mastino, e·ssi diede alla
              nostra lega e altre castella.</p>
          </argument>
          <p>Nel detto anno, all'entrante di settembre, s'arrendé alla nostra lega il castello di
            Mestri e quello delli Orci e quello di Canneto in bresciana. E poi a dì VIII d'ottobre
            per trattato della detta lega i Bresciani ch'erano sotto la tirannia di meser Mastino, e
            parea loro male stare, e veggendo che meser Mastino era molto abassato di suo stato e di
            podere, e perdute le dette castella, sì levarono la città a romore e rubellarono la
            parte detta la città vecchia di Brescia. In Brescia era per capitano per meser Mastino
            uno meser Bonetto con D cavalieri tedeschi, il quale si ridusse in parte della città
            nuova di verso Verona, e mandò per soccorso a meser Mastino.</p>
          <p>E' cittadini con ordine fatta in quello medesimo dì che' Bresciani levarono la città a
            romore, certi gentili uomini de' più possenti di Brescia, i quali erano cortesemente
            istadichi a Verona, subitamente se ne partirono per diverse vie, e vennono a Brescia.
            Per la qual cosa i Bresciani veggendosi a quello punto, e temendo la venuta della forza
            di meser Mastino, sì mandarono per la nostra gente della lega; e di presente vi giunsono
            da MD cavalieri, com'era ordinato, e fu data loro la porta di San Gianni, ed entrarono
            nella città. E di presente misono fuoco nella porta di San Giustino per assalire nella
            città nuova la gente di mesere Mastino. Messere Bonetto e sua gente veggendosi a
            pericolo, dubitando di non esere sopresi dalla forza della nostra cavalleria ch'era
            nella città, si partì di Brescia per porta Torre Alta e andossene a Verona. E poi quelli
            della lega colla volontà e procaccio de' Fiorentini ciechi, che·sse ne feciono capo, fu
            data la signoria di Brescia a meser Azzo Visconti signore di Milano, che·nn'era grande
            quistione tra' Lombardi, che ciascuno di quelli signori la voleva. E certo i Fiorentini
            l'aveano a procacciare a messere Azzo, per amore che con Castruccio ci fu a sconfiggere
            ad Altopascio, e poi alle porte di Firenze. Messer Mastino veggendosi perduta Padova e
            presovi il fratello, e poi Brescia e più altre terre ch'elli tenea, come per noi è fatta
            menzione, e fallitoli e venuto meno suo tesoro, isbigottì molto, e mandò suoi
            ambasciadori a Vinegia per trattato di meser Alberto che v'era prigione, del mese di
            dicembre; e cercarono co' Viniziani certo accordo sanza saputa dell'altra lega. Onde i
            Fiorentini e gli altri allegati presono grande sospetto. I Viniziani si scusaro che·cciò
            che facieno era a onore della lega, e però i Viniziani volieno e dimandavano tali patti
            e sì larghi, che meser Mastino no·lli volle oservare; e ricominciossi la guerra più
            aspra che prima, che apresso, all'entrante di marzo, la nostra gente cavalcaro sul
            veronese sanza trovare alcuno contasto, e passarono il fiume dell'Alice, e guastarono
            XVI grosse ville con gran danno del paese.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Di certe novità fatte in Firenze.</p>
          </argument>
          <p>Nel detto anno MCCCXXXVII, essendosi pacificati insieme la casa di Malatesti da Rimino,
            i Fiorentini elessono per loro capitano di guerra meser Malatesta il giovane, uomo assai
            valoroso, e venne in Firenze molto onorevolemente a dì XIII d'ottobre, tegnendo molto
            onorata vita, sanza prendere parte o setta alcuna nella città, o farsi bargello, però
            che·cci amava per comune; ma al suo tempo non si fece né oste né cavalcata sopra Lucca,
            però ch'al continovo i Fiorentini stavano inn–isperanza d'averla per trattati, che'
            Viniziani tenieno d'accordo con meser Alberto e con meser Mastino; la quale riuscì vana
            speranza per la dislealtà e tradimento de' Viniziani, come per lo inanzi faremo
            menzione. In questo anno, a dì VIII di gennaio, meser Benedetto Maccaioni di Lanfranchi
            ribello di Pisa avendo segretamente soldati in Firenze CCC soldati a cavallo subitamente
            cavalcò in Maremma e di dì e di notte, che·lli dovea esere dato Castiglione della
            Pescaia, e fulli data una porta; ma·lla gente della terra subitamente furono alle
            difese, e cacciarline fuori. Della detta cavalcata si dolfono molto i Pisani de'
            Fiorentini, ed ebbono gran paura di perdere Castiglione o Piombino. Il vero fu ch'alcuno
            de' reggenti di Firenze seppono il detto trattato, e diedonvi aiuto e favore; ma i
            priori non ne sentirono niente; ma per tema di peggio i Pisani ne furono più cortesi
            contro a' Fiorentini, che prima tutto dì cercavano gavillazioni in Pisa contro a' nostri
            mercatanti per abattere la nostra franchigia per indirette soffisme.</p>
          <p>In questo tempo, a l'entrante di febraio, i Fiorentini ebbono in guardia dal vescovo
            d'Arezzo ch'era degli Ubertini, la forte rocca del suo castello di Civitella e
            Castiglione degli Ubertini in Valdarno e pacificaro il vescovo e' suoi co' Tarlati
            d'Arezzo per fortificamento della signoria presa per li Fiorentini della città d'Arezzo.
            E fecesi legge e decreto in Firenze a dì XIIII di marzo che nullo cittadino comperasse
            castello alcuno alle frontiere del distretto di Firenze. E·cciò si fece perché quelli
            della casa de' Bardi per loro grande potenzia e ricchezza avieno in que' tempi comperati
            il castello di Vernia e quello di Mangone da meser Benuccio Salimbeni da Siena, e quello
            del Pozzo da Decomano da' conti, dubitando il popolo di Firenze non montassono ellino e
            gli altri grandi in potenzia e superbia per abassare il popolo, come feciono apresso non
            gran tempo, come si farà menzione. In quelli giorni s'aprese il fuoco nel popolo di San
            Brocolo nella casa alta de' Riccomanni presso alla Badia, e arse tutta di mezzogiorno di
            sopra la volta, non potendo esere difesa. E dopo l'uficio di meser Malatesta, e lui
            partito, quelli che reggeano Firenze, feciono venire sotto titolo di capitano di guerra,
            overo per bargello, meser Iacopo Gabrielli d'Agobbio, il quale entrò in uficio in calen
            di febraio MCCCXXXVIII, e stette II anni con grande balìa; il quale per la sua asprezza
            fece in Firenze e nel contado di sconce cose e albitrare sanza ordine di ragione, onde
            nacquero novitadi sconce di città, come inanzi faremo menzione.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come nella città d'Orbivieto feciono popolo, e simile quella di
              Fabriano.</p>
          </argument>
          <p>Alla fine del detto anno MCCCXXXVII, dì XXIIII di marzo, la città d'Orbivieto si levò a
            romore e inn–arme per soperchio di quelli della casa di Monaldeschi, che tirannescamente
            la signoreggiavano; e feciono popolo, e cacciarne i detti Monaldeschi e' loro seguaci. E
            per simile modo si fece in que' dì popolo nella città di Fabriano nella Marca, e
            cacciarne i loro tiranni e potenti che signoreggiavano la terra.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Come certa gente di Lucca furono sconfitti da' marchesi Malespini
              guelfi.</p>
          </argument>
          <p>L'anno MCCCXXXVIII, a dì XXVI di marzo, essendo cavalcati CC soldati a cavallo della
            città di Lucca e popolo a piè assai nella contrada di Lunigiana adosso a marchesi
            Malespini da Villafranca, da' detti marchesi e loro genti furono sconfitti e
            ricevettonvi gran danno di prigioni e di morti la gente di meser Mastino, secondo la
            quantità di gente ch'erano, che pochi ne tornarono in Lucca. Lasceremo alquanto delle
            novità di Firenze e di Toscana e d'altre parti, e torneremo a dire sopra la guerra
            da·nnoi a meser Mastino, che·nne cresce matera.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Come la nostra oste di Lombardia andarono infino alle porte di Verona,
              e corsonvi il palio, ed ebbono Montecchio.</p>
          </argument>
          <p>Nel detto anno, rotto ogni trattato d'accordo da·nnoi e Viniziani con meser Mastino, la
            nostra gente intorno di III<hi rend="sup">M</hi> cavalieri cavalcaro sopra la città di
            Verona a dì XVIII d'aprile, e per forza combattendo ebbono la terra di Soave presso a
            Verona, ch'era guernita per meser Mastino, e morìvi di sua gente più di CCCC uomini. E
            poi a dì XXI d'aprile si strinsono presso alle porte di Verona al gittare d'uno
            balestro, e' nostri capitani dell'oste, che tuttora v'avea uno cavaliere di nobili e uno
            popolano di maggiori di Firenze, e simile di Vinegia, per dispetto e vergogna di meser
            Mastino feciono correre uno palio di sciamito dinanzi alla porta di Verona, mandando
            bando che ciascuno di Verona che volesse potesse sicuramente venire di fuori a vedere il
            giuoco e correre il palio; ma pochi n'uscirono.</p>
          <p>E partitosi l'oste nostra da Verona, a dì III di maggio s'arrendé a·lloro il grande e
            forte castello di Montecchio, il quale è·lla chiave tra Verona e Vincenza; e quello
            fornito di vettuaglia e di gente d'arme, la nostra oste si tornò al castello di Lungara,
            il quale era a quelle frontiere ben disposto a·ffare guerra al Mastino. E nota, lettore,
            come adopera la fortuna nel secolo, e maggiormente ne' processi delle guerre, che poco
            tempo dinanzi messere Mastino ch'era in tanto stato e signoria, che signoreggiava
            Verona, Padova, Trevigi, Vincenza, Parma, Lucca, e·lla città di Feltro, e Civita
            Belluna, e molti grandi e forti castelli, e avea gran tesoro ragunato, e a' suoi soldi
            al continovo tenea più di V<hi rend="sup">M</hi> cavalieri tedeschi alle spese delle
            dette otto città; ed era un grande e possente tiranno, il maggiore di tutta Italia o che
            fosse stato intra C anni; e poco dinanzi minacciati avea i Fiorentini di venirli a
            vedere infino alle porte di Firenze con V<hi rend="sup">M</hi> barbute di ferro, e fatta
            fare una ricchissima corona d'oro e di pietre preziose per coronarsi re di Toscana e di
            Lombardia; e poi intendea d'andare nel regno di Puglia e torlo per forza d'arme al re
            Ruberto; e sarebbegli venuto fatto, se non fosse il giudicio di Dio per aumiliare la sua
            superbia, e·lla potenza del Comune di Firenze e di quello di Vinegia, che ripugnaro e
            recaro a poca potenza e basso stato co·lloro operazione e danari, per lo modo che
            leggendo avete inteso; e ancora, come intenderete, il recarono a maggiore stremità, che
            convenne che 'ngaggiasse a usura la sua corona e tutti i suoi gioelli per avere danari
            per resistere alla sua guerra; però che per guardare le sue terre e tenute gli convenia
            in ciascuna mettere grossamente, salvo che di Lucca e di Verona, tiranneggiandole con
            grandi torzioni traeva alcuna cosa. E però nullo signore o tiranno o Comune si può
            fidare nella sua potenza, imperò ch'ogni potenza umana è vana e fallace.
            E·ll'onnipotente Iddio Sabaot dà vinto e perduto a·ccui gli piace secondo i meriti e i
            peccati. Lasceremo alquanto della guerra da·nnoi a meser Mastino per dire d'altre novità
            ocorse inn–Italia e oltremonti in questi tempi.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come ii duca di' Brabante co' suoi allegati fece grande oste sopra il
              vescovo di Legge, e fer pace.</p>
          </argument>
          <p>Nel detto anno MCCCXXXVIII, a dì VIIII d'aprile, il duca di Brabante cogli altri
            allegati e giurati contro al re di Francia, e col figliuolo del Bavero, con VIII<hi rend="sup">M</hi> cavalieri e più di LX<hi rend="sup">M</hi> pedoni brabanzoni e
            d'intorno al paese, quali tutti armati a corazze e barbute come cavalieri, andarono
            sopra il vescovo di Legge per la quistione che 'l duca avea co·llui per la terra di
            Mallina; e maggiormente perché il detto vescovo era in collega col re di Francia, per
            levarsi di mezzo loro paese, e i·rre di Francia non avesse podere e non potesse fare
            risistenza alla impresa loro della guerra incominciata. Il vescovo veggendosi sì sùbito
            assalire da tanta potenza, ed egli male proveduto al riparo della detta oste, e da·rre
            di Francia non avuto soccorso, s'accordò col duca e colli altri allegati, siccome
            seppono divisare, giurando loro di non essere più di collega col re di Francia.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">D'una grande armata che il re Ruberto mandò sopra l'isola di Cicilia
              con poco aquisto.</p>
          </argument>
          <p>Nel detto anno, sentendo il re Ruberto che·ll'isola di Cicilia era in mala disposizione
            per lo nuovo re Pietro, e per la rubellazione del conte Francesco di Ventimiglia e di
            suoi seguaci, ordinò una grande armata per passare in Cicilia; e partissi la detta
            armata di Napoli a dì V di maggio con LXX tra galee e uscieri, con MCC cavalieri, e di
            là arrivaro dì VII di maggio nella contrada di Tremole, ed ebbono di presente tre
            castella d'ivi intorno, e puosonsi ad assedio a Tremole. E poi a dì X di giugno si partì
            di Napoli la seconda armata con maggior navilio, con gran gente di baroni del Regno e
            Provenzali, onde furono capitani Carlo il duca di Durazzo nipote del re figliuolo di suo
            fratello, messer Gianni, e 'l conte Novello di quelli dal Balzo; e puosonsi al detto
            asedio di Tremole, ed ebbollo a patti all'uscita d'agosto, salvo la rocca, dopo molte
            battaglie date e fracasso di difici, e arsono la terra tutta. E rubellossi al re Piero
            il conte Ruggieri da Lentino con tutte le sue castella, ch'era uno de' maggiori baroni
            dell'isola e di discendenti de' principali baroni che rubellarono l'isola al re Carlo
            primo: e così si rivolge il secolo. La detta armata per infermità si partì e tornaro a
            Napoli con poco aquisto od onore; ch'essendo più di II<hi rend="sup">M</hi>D cavalieri,
            potieno cavalcare tutta l'isola sanza contasto, ed e' non si mossono mai da Tremole,
            onde infracidò l'oste; e corrotta, ingenerò pestilenza d'infermità e di mortalità.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Come molte città del regno di Puglia ebbono discordia e divisione tra
              loro cittadini.</p>
          </argument>
          <p>Nel detto anno si cominciò nel regno di Puglia, che signoreggiava il re Ruberto, una
            grande discordia e maladizione nella città di Sermona, e in quella dell'Aquila, e in
            Gaeta, e in Salerno, e in Barletta, che in ciascuna delle dette terre si criò parte, e
            combattendosi insieme; e·ll'una parte cacciò l'altra, e guastarsi quasi le dette terre,
            e d'intorno a quelle; e il paese per cagione delle dette discordie tutto s'empié di
            malandrini e di ladroni, rubando per tutto; e a queste discordie tenieno mano molti
            baroni del Regno, chi coll'una parte e chi coll'altra. E·lla maggiore fu quella di
            Barletta, e che più durò e con maggiori battaglie. Dell'una parte era capo casa Marra, e
            co·lloro il conte di Sanseverino e tutti i suoi seguaci; dell'altra la casa di Gatti, e
            co·lloro il conte di Minerbino, chiamato il Paladino, e co' suoi seguaci, i quali
            feciono molto di male, e guastando la terra di Barletta e tutto il paese d'intorno.
            Delle quali discordie il re ne fu molto ripreso, e dovea esere a tanto savio signore
            come era, e di senno naturale e di scienzie; e per propia avarizia delle pene e
            composizioni di misfatti di suoi sudditi sofferia il guastamento del suo regno,
            possendolo correggere e salvare con alquanta giustizia. E niente si ricordava delle
            parole del savio re Salamone: «<foreign lang="lat">Diligite iustitiam, qui iudicatis
              terram</foreign>». Bene che poi che·lle dette terre furono ben guaste, il re vi mandò
            le sue forze assediando Minerbino e 'l conte; e' suoi fratelli vennono a Napoli alla
            misericordia del re, e tutti i loro beni piubicati alla corona, e venduti e barattati,
            ed ellino prigioni a Napoli; e furono diserti con male fine e disfatti. Questi conti di
            Minerbino furo stratti di vile nascimento, che furono figliuoli d'uno figliuolo di meser
            Gianni Pipino, il quale fu nato d'uno piccolo e vile notaiuolo di Barletta; ma per sua
            industria fu molto grande al tempo del re Carlo secondo, e guidava tutto il regno,
            guadagnando d'ogni cosa, e arricchì per modo che lasciò i suoi figliuoli conti; i quali
            poi per loro superbia e stracotanza, com'è detto, vennero tosto a mal fine. E nota che
            rade volte i sùbiti avenimenti di grande stato hanno tosto dolorosa fine, e 'l male
            aquistato non passa le più volte terza reda; e così avenne di costoro. Lasceremo de'
            fatti del Regno e di Cicilia, e diremo alquanto de' fatti di Firenze stati nel detto
            anno.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Come i Colligiani si diedono al Comune di Firenze, e di novitadi di
              Firenze nel detto anno.</p>
          </argument>
          <p>Nel detto anno MCCCXXXVIII, il dì di san Giovanni di giugno, cavalcando IIII bandiere
            da cento a·ccavallo di nostri soldati verso Buggiano per levare preda, messo loro
            aguato, furo sconfitti, e presi due conestaboli e·lla maggiore parte di loro gente. E
            nel detto anno, a dì XII di luglio, essendo i Colligiani in grande divisione tra·lloro,
            e per guastarsi la terra e cacciarne parte, di concordia diedono la signoria della terra
            e·lloro distretto alla guardia del Comune di Firenze per XV anni, chiamando al continovo
            podestà e capitano cittadini di Firenze, e·lla guardia della rocca a·lloro spese; e così
            s'aquetaro le loro discordie sotto il bastone del Comune e popolo di Firenze, rimanendo
            in pace e buono stato. E nel detto anno, a dì XV di dicembre, s'aprese il fuoco Oltrarno
            in via Quattro Paoni, e arsonvi II case. E poi a dì VII di febraio di mezzodì s'aprese
            il fuoco da casa i Cerretani dalla porta del vescovo, e arse il loro palagio con più di
            X case dall'una via e dall'altra con grande dannaggio, sanza potersi difendere. E nota
            che apunto in cinquanta anni s'aprese il fuoco e arse il detto palagio de' Cerretani,
            come in questa adietro si troverrà, che·ffu grande maladizione a quella schiatta non
            sanza cagione.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Ancora della guerra da·nnoi a mesere Mastino.</p>
          </argument>
          <p>Nel detto anno MCCCXXXVIII, tornata l'oste nostra e de' Viniziani al castello di
            Lungara, come adietro facemmo menzione, messere Mastino con suo sforzo venne ad oste
            sopra il castello di Montecchio per raquistarlo, non sentendolo ben fornito per la
            sùbita ribellazione, e perché dubitava, tegnendosi Montecchio per la nostra gente, di
            perdere la città di Vincenza. La nostra gente, ch'era a Lungara, per soccorrere
            Montecchio e fornirlo si partiro di Lungara, II<hi rend="sup">M</hi> cavalieri e popolo
            e fornimento assai, a dì XV di giugno, e vegnendo colle schiere fatte per combattere con
            meser Mastino e colla sua gente, ch'era con MCC cavalieri, non attese la nostra gente e
            non volle venire alla battaglia, ma si levò da·ccampo con danno e con vergogna da quelli
            del castello, per la sùbita levata inanzi che·lla nostra gente vi s'apresasse, lasciando
            tutto il campo fornito; giugnendovi poi la nostra gente, forniro Montecchio riccamente.
            Come meser Mastino si partì colla sua gente da Montecchio, se ne venne diritto a Lungara
            a dì XVII di giugno, credendola avere per battaglia, avisandosi ch'ella fosse sguernita
            per la cavalcata fatta a Montecchio per li nostri. Ma dentro v'erano rimasi alla guardia
            D cavalieri de' nostri e de' Viniziani, i quali difesono la terra con danno d'alquanti
            di quelli di meser Mastino. E partito da Lungara, e·llui tornato a Verona con poco
            onore, rimandò parte della cavalleria che gli era rimasa alla guardia e guernigione
            delle sue terre, e con poca gente a cavallo si ritenne in Verona. E poi CCC cavalieri
            de' nostri da Lungara cavalcarono infino a Verona alle porte sanza alcuno contasto, sì
            era asottigliata la potenzia del Mastino.</p>
          <p>E in questi tempi, a dì XVIIII d'agosto, s'arrendé a' Padovani il castello di
            Monselici, salvo la rocca, la qual poi per difetto di vittuaglia s'arrendé a dì XXV di
            novembre apresso, salve le persone. E a dì XXVIIII di settembre del detto anno, avendo
            meser Mastino uno falso trattato d'eserli dato il castello di Montagnana, menato per
            Spinetta marchese e per due suoi famigliari, ch'erano al soldo nostro a Montagnana, i
            quali lo scopersono a meser Ubertino da Carrara, ed elli notificandolo alla nostra oste
            di Lungara che stessono aparecchiati al socorso di Montagnana, messer Mastino seguendo
            il suo trattato vi fece cavalcare Spinetta marchese con V<hi rend="sup">C</hi> cavalieri
            e MD pedoni. La nostra gente, ch'avieno ordinato lo 'nganno del trattato, in quantità di
            D cavalieri si partirono dal nostro campo di Lungara, e andarono di sùbito a Montagnana,
            e simile CC di quelli di Padova. Vegnendo la detta gente di meser Mastino a Montagnana,
            per aguato fatto per li nostri gli asalirono e missogli inn–isconfitta; ove rimasono
            annegati e morti ben CCC tra cavallo e a piè, e presi XXII conestaboli tra·ccavallo e a
            piè, e de' migliori Italiani da XII che meser Mastino avesse a suo soldo, di quelli da
            Coreggia, e di quelli da Fogliano, e altri Lombardi e gentili uomini co·lloro e gente a
            cavallo e a piè presi assai, onde fu gran rotta allo stato di meser Mastino, nel suo
            dichinamento.</p>
          <p>Lasceremo alquanto de' fatti della guerra da·nnoi al Mastino, che tosto vi torneremo a
            darvi fine, e torneremo alquanto adietro a dire della 'mpresa della guerra dal re di
            Francia a quello d'Inghilterra e suoi allegati e Fiamminghi.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Come i Fiamminghi cacciaro il loro conte, e rubellarsi al re di
              Francia.</p>
          </argument>
          <p>Essendo la contea di Fiandra in grande bollimento per la guerra cominciata dal re di
            Francia a·rre d'Inghilterra, e il duca di Brabante e gli altri allegati, che parte di
            Fiaminghi sarebbono stati contenti di rubellarsi al conte di Fiandra e al re di Francia,
            e parte ne tenieno col conte; per la qual cosa più discordie ebbono col conte loro
            signore, perché tenea col re di Francia, e cacciarlo di Fiandra alcuna volta alla
            cortese a modo di confini, e poi rimandavano per lui, come popolo ch'era in bacillare e
            in non fermo stato. Alla fine si levò in Guanto uno di vile mestiere, che facea e vendea
            il melichino, cioè cervogia fatta con mele, ch'avea nome Giacopo d'Artivello, e fecesi
            mastro della Comuna di Guanto. E questo fu l'anno MCCCXXXVII; e per suo bello parlare e
            franchezza montò in brieve tempo in tanto stato e signoria col favore della Comune di
            Guanto, che cacciò di Fiandra al tutto il conte e tutti i suoi seguaci, e così di Guanto
            e di Bruggia e d'Ipro e delle altre ville di Fiandra ch'amavano il conte; imperò che
            chiunque facea resistenza si partia di Guanto con VI<hi rend="sup">M</hi> o più della
            Comuna, e venia contro a que' cotali, a combatterli e cacciarli; e così in poco tempo fu
            al tutto signore di Fiandra. Ben si disse di vero che 'l vescovo di Niccola, ch'era in
            Brabante per lo re d'Inghilterra, col favore e consiglio di Brabanzoni e con molti
            danari di quelli del re d'Inghilterra spesi in Fiandra fece fare tutta quella rivoltura;
            onde poi apresso seguì grande favore al re d'Inghilterra, come inanzi leggendo si
            troverrà.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Come 'l re d'Inghilterra passò in Brabante.</p>
          </argument>
          <p>Essendo Fiandra quasi rubellata al re di Francia e al conte, come detto avemo, lo re
            Aduardo il giovane giunse ad Anguersa in Brabante con più di CCC navi e con molta
            baronia e gente d'arme di suo paese, e con molta lana e danari, e colla moglie e due sue
            figliuole; e·cciò fu a dì XXII di luglio gli anni MCCCXXXVIII, e in Anguersa fece sua
            stanza ferma infino all'uscita di settembre, bene che in questa stanza andasse colli
            allegati a più parlamenti a più ville del paese, intra·lli altri nella contea di Los a'
            confini d'Alamagna colli ambasciadori del Bavero. E in quello parlamento si piuvicò con
            privilegi imperiali il re d'Inghilterra essere vicaro dello 'mperio, salvo in Italia; e
            poi ne venne a Borsella, e·llà fermò parentado col duca di Brabante; ciò fu la figliuola
            del duca al figliuolo maggiore del re d'Inghilterra. E allora il duca da capo giurò la
            lega e d'esere contro al re di Francia, e mandolli rinuziando ogni omaggio tenea da·llui
            nel reame di Francia, e mandollo sfidando infino a Parigi per uno franco e ardito
            cavaliere brabanzone, e bene parlante; e fornì bene la bisogna.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come il re d'Inghilterra e' suoi allegati vennero ad oste in su il
              reame di Francia.</p>
          </argument>
          <p>E·cciò fatto, si mosse il re d'Inghilterra e il duca di Brabante da Borsella co·lloro
            oste, e andarne a Valenzina inn–Analdo; e ivi siccome vicario d'imperio fece richiedere
            il vescovo di Cambrai che dovesse rendere la città di Cambrai, ch'era dello imperio, il
            quale non vi comparì. Per la qual cosa, a dì XX di settembre, di Valenzina si mosse
            inanzi meser Gianni d'Analdo zio del conte con II<hi rend="sup">M</hi> cavalieri tra
            d'Analdo e Alamanni al soldo, e il sire di Falcamonte con D cavalieri, e puosonsi
            dinanzi alla città di Cambrai alla villa d'Apre. E bene che Cambrai sia terra d'imperio
            e tenela l'arcivescovo, il re di Francia l'avea guernita di sua gente, che v'era dentro
            il conestabole di Francia con III<hi rend="sup">M</hi> armadure.</p>
          <p>Il re d'Inghilterra venne alla detta oste con sua gente con II<hi rend="sup">M</hi>D
            cavalieri tra Inghilesi e altri suoi amici. Il duca di Brabante con IIII<hi rend="sup">M</hi> cavalieri, tra di Brabante e di Legge e Alamanni a soldo, e popolo di Brabante e
            d'Analdo per comune, grandissima quantità; e vennevi il conte, overo duca, di Ghelleri,
            per simile modo con II<hi rend="sup">M</hi> cavalieri, e quello di Giulieri con MD
            cavalieri. Tutta questa gente e·lla maggiore parte furono a' gaggi o provisione del re
            d'Inghilterra. Vennevi il marchese di Brandiborgo figliuolo del Bavero con CC armadure
            sanza soldo; e più di MD cavalieri tedeschi il seguiro di volontà non richesti; sicché
            l'oste degli allegati fu più di XIIII<hi rend="sup">M</hi> di cavalieri e più di LX<hi rend="sup">M</hi> a piè, armati a corazze e barbute la maggior parte; e di costa a
            Cambrai stette l'oste da VIIII giorni, e corsono infino a Doai guastando e rubando. E il
            sire di Falcamonte corse infino a Bapalma e a Ros in Vermandos, però che·rre di Francia
            era ancora a Compigno. E poi si partì di là la detta oste, e puosonsi al monte
            Sammartino presso a San Quentino a due leghe; poi a dì XIIII d'ottobre mutarono campo e
            passarono il fiume dell'Osa, e mutaro su per la riviera tre campi; e poi puosono campo a
            tre leghe presso alla Cina in Francia. E poi sentendo la venuta del re di Francia, si
            ritrassono adietro alla Capella, e poi vennero alla Samingheria in Tiracia. E di questi
            campi corsono infino presso appiè da·lLaona e d'Ares in Francia, faccendo infinito danno
            di ruberie e d'arsioni, però che 'l detto paese è molto pieno di ricche e buone ville e
            d'assai. E dal tempo che' Romani si partirono del paese, anticamente quando il
            signoreggiarono, non aveano sentito che guerra si fosse.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Come il re di Francia con sua oste venne contro al re
            d'Inghilterra.</p>
          </argument>
          <p>Il re di Francia sentendo come il re Aduardo avea passato in Brabante, e il grande
            aparecchio del detto re che gli altri allegati ch'avieno fatto a Cambrai, incontanente
            si provide. E prima avendo richiesti tutti suoi baroni del reame, e il re di Navarra,
            suo cugino, e il re Giovanni di Buemia, e 'l conte di Savoia, e 'l Dalfino di Vienna, e
            ciascuno gli venne in aiuto con gente d'arme assai a·ccavallo e a piè. E sentendo
            ch'erano entrati nel reame i nimici, si partì di Parigi subitamente, però che non
            avisava che' suoi nimici fossono arditi d'entrare in su·reame: e in questo prese fallo.
            E sanza attendere tutta sua oste, venne di presente a Compigno, e poi di là venne a
            Perona in Vermandos. E·llà si trovò tra della gente di suo reame e degli altri detti
            signori e amici con XXV<hi rend="sup">M</hi> di buona gente d'arme a cavallo e popolo a
            piè infinito, e partissi da Perona, e puosesi a campo di costa al fiume dell'Osa, a
            petto all'oste di quello d'Inghilterra a una lega e mezzo, essendo intra·lle dette osti
            la riviera d'Osa; e così stettono afrontati più dì.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Come l'oste del re di Francia e di quello d'Inghilterra s'affrontaro, e
              poi si partiro da·ccampo sanza combattere.</p>
          </argument>
          <p>Essendo i detti II eserciti così di presso, ch'erano tanta gente, e cavalli, e somieri,
            e carreggio, che·lla minore oste teneva più d'una e mezza lega, comprendendo tutto il
            paese, lo re d'Inghilterra e' suoi allegati richiesono di battaglia il re di Francia,
            però che·lla stanza non facea più per loro, perch'avieno guasto e rubato tutto il paese,
            e·lla vittuaglia venia alla loro oste molto dalla lunge e con iscorta, e in que' giorni
            valse il pane uno grosso tornese d'argento in quella oste. Lo re di Francia accettò la
            battaglia, e prese il gaggio; e 'l sabato, a dì XXIII d'ottobre MCCCXXXVIII, era la
            giornata. E ciascuna oste s'armò e schierò. E·rre d'Inghilterra venne con sua gente
            schierato nel luogo ordinato, e stette in sul campo infino a vespro. Il re di Francia e
            sua oste s'armò, ma però non si mosse con sua gente del campo, ma con inganno e maestria
            di guerra si credette vincere i nimici. E mandando a uno passo di riviera, onde all'oste
            del re d'Inghilterra venia la vittuaglia, da III<hi rend="sup">M</hi> cavalieri e
            sergenti a piè e balestrieri assai per impedire il detto passo. Ma il re d'Inghilterra
            e' suoi allegati prima s'erano di ciò proveduti, e guernito il detto passo; ma
            veggendosi inn–istremo luogo per la vittuaglia, e·cche il re di Francia non venia a
            battaglia, trombato e ritrombato, e poi si partirono del campo schierati, e andarsene ad
            Avenes in Tiraccia, e poi a Mabruga<hi rend="sup">M</hi> inn–Analdo, e di là n'andarono
            a Borsella. E là fatto loro parlamento, ordinarono d'essere colle loro forze tornati in
            Brabante a primo tempo. E diedono congio a tutti gli Alamanni, i quali n'andarono tutti
            ricchi tra di gaggi del re d'Inghilterra, e·lle ruberie fatte sopra i Franceschi. Lo re
            di Francia si tornò sano e salvo, ma con poco onore, a Parigi. E per simile modo diè
            congio alle sue genti, e che fossono tornati a primo tempo.</p>
          <p>Avemo fatto sì lungo conto delle dette osti sanza battaglia, imperò che·ggià è lungo
            tempo non si asembrò tanta baronia di presso per combattere, quanto fu quella: che·ssi
            può dire di vero, che fosse il fiore e·lla forza della cavalleria di Cristiani. E di
            certo fu grazia e opera di Dio, bene che si puose in viltà del re di Francia e di
            Franceschi che battaglia non vi fu tra·lloro, né si spargesse tanto sangue cristiano.
            E·llo re Ruberto suo zio infino da Napoli al continovo per lettere e messaggi confortava
            il re di Francia che per lo migliore non si mettesse alla battaglia con Bramanzoni, e
            Tedeschi, e Fiamminghi, gente disperata e crudele, e per alcuno si disse che 'l re di
            Francia dubitò di tradimento, e però non si mise a battaglia; ma quale si fosse, provide
            il migliore e il più sicuro per lui. Lasceremo alquanto della guerra de' detti II re,
            ch'assai tosto apresso ci converrà raccontare come feciono altressì grande assembramento
            o maggiore, e torneremo a nostra matera a dire degli avenimenti e fine della nostra
            guerra col Mastino, e dell'altre novità di Firenze e d'Italia e d'altri paesi in questi
            tempi.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Del male stato ch'ebbono la compagnia de' Bardi e quella de' Peruzzi
              per la detta guerra, e tutta la nostra città di Firenze.</p>
          </argument>
          <p>Nel tempo ch'era la detta guerra da·rre di Francia con quello d'Inghilterra sì erano
            mercatanti del re d'Inghilterra la compagnia di Bardi e quella di Peruzzi di Firenze, e
            a·lloro mani venia tutte sue rendite, e·llane e cose; ed ellino forniano tutte le sue
            spesarie, gaggi, e bisogne; e sopramontarono tanto le spese e bisogne del re, oltre alle
            rendite e cose ricevute per lui, che i Bardi si trovarono a ricevere da·rre, tornato
            dell'oste detta, tra di capitale e provisioni e riguardi fatti loro per lo re più di
              CLXXX<hi rend="sup">M</hi> di marchi di sterlini; e' Peruzzi più di CXXXV<hi rend="sup">M</hi> di marchi, e ogni marco valea fiorini IIII e terzo d'oro, che
            montarono più di MCCCLXV<hi rend="sup">M</hi> fiorini d'oro, che valeano un reame. Ben
            avea in questa somma assai quantità di provisioni fatte a·lloro per lo detto re per li
            tempi passati; ma come che si fosse, fu la loro gran follia per covidigia di guadagno o
            per raquistare il loro follemente prestato mettere così di grosso il loro e l'altrui
            inn–uno signore. E nota che i detti danari non erano la maggiore parte delle dette
            compagnie, anzi gli aveano inn–accomanda e in diposito di più cittadini e forestieri. E
            di ciò fu il grande pericolo a·lloro e alla nostra città, poco apresso come si troverrà
            leggendo. E·cche n'avenne che per cagione di ciò non potendo rispondere a cui dovieno
            dare in Inghilterra, e in Firenze, e in altre parti dove avieno a·ffare, e del tutto
            perderono la credenza, e fallirono di pagare, ispezialmente i Peruzzi, con tutto che non
            si cessassono per le loro grandi posessioni ch'avieno in Firenze e nel contado, e per
            loro grande potenzia e stato ch'avieno in Comune.</p>
          <p>Ma per questa difalta e per le spese del Comune in Lombardia molto mancò la potenzia e
            stato di mercatanti di Firenze; e però di tutto il Comune e·lla mercatantia e ogni arte
            n'abassò, e vennero in pessimo stato, come inanzi si farà menzione; però che fallite le
            dette due colonne, che per la loro potenzia, quando erano in buono stato, condivano
            colli loro traffichi gran parte del traffico della mercatantia di Cristiani, ed erano
            quasi uno alimento, onde ogn'altro mercatante ne fu sospetto e male creduto. E per le
            dette cagioni e per altre, come si dirà tosto, la nostra città di Firenze ricevette gran
            crollo e male stato universale non guari tempo apresso. E per agiunta del male stato
            delle dette compagnie il re di Francia faccendo pigliare in Parigi e per tutto il reame
            i loro compagni e cose e mercatantie, e di più Fiorentini per la detta cagione, e per li
            molti danari che 'l Comune avea presi per forza in presto da' cittadini e spesi nella
            'mpresa di Lombardia e di Lucca, onde poi de' rimbalzi e del mancamento della credenza
            più altre minori compagnie di Firenze poco tempo apresso ne fallirono, come inanzi si
            farà menzione. Lasceremo di questa matera, e torneremo a seguire il trattato della
            guerra con messere Mastino.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come la nostra gente e de' Viniziani entrarono ne' borghi di
            Vincenza.</p>
          </argument>
          <p>Tornando a nostra matera della guerra da·nnoi a mesere Mastino, le cui forze erano
            molto afiebolite, avenne che a dì XVI d'ottobre MCCCXXXVIII, sentendo meser Mastino
            che·lla città di Vincenza era molto stretta e stava male, sì mandava per loro soccorso e
            conforto CL cavalieri, i quali passando, dalla gente nostra ch'era in Montecchio furono
            assaliti e sconfitti, e presi cinque conestaboli e·lla maggiore parte di quelle masnade.
            E di presente, come era stato trattato, la nostra oste e cavalleria entraro ne' tre
            borghi di Vincenza a dì XVIII d'ottobre del detto anno, e quasi tutta la terra aveno, se
            non la parte ch'era col castello; e quello poco tempo sarebbe potuto tenere, avendo
            perduto ogni speranza di soccorso.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Come i Viniziani tradirono i Fiorentini e feciono pace con messer
              Mastino, e convennela fare al nostro Comune.</p>
          </argument>
          <p>Messer Mastino, veggendosi ch'era per perdere la città di Vincenza, e·sse quella fosse
            perduta, era assediato in Verona, fece segretamente trattare sua pace co' Viniziani
            sanza saputa de' Fiorentini, e spese per suoi ambasciadori grossamente in Vinegia a
            certi maggiorenti, ch'avieno stato e podere nel Comune, e rimissesi liberamente i·lloro,
            pregandoli che non volessono al tutto disfare; che·cciò faccendo, guastavano e
            abattevano parte d'imperio e ghibellina inn–Italia, i Viniziani sono per antico
            naturalmente stati. E per prendere loro vantaggio, col conforto di quelli cittadini
            che·nne guadagnavano, e ancora per priego de' Pisani e di quelli Ghibellini che teneano
            Lucca, per loro ambasciadori segreti e lettere con grande stanzia pregando i Viniziani
            per Dio e per amore di parte non assentissero che' Fiorentini avessero la città di
            Lucca, essi acordassono con meser Mastino. Per la qual cosa i Viniziani ingannarono e
            tradirono i Fiorentini e gli altri allegati, che avieno promesso e giurato di non far
            mai niuno acordo sanza la volontà di tutti gli allegati, e·cche i Fiorentini avessono
            libera la città di Lucca e 'l suo distretto; ma·cciò non oservarono, ma fecionsi
            l'accordo a·lloro volontà, e vollono ed ebbono la città di Trevigi a dì II di dicembre
            del detto anno, e Castello Franco e Basciano, e·cciò ch'era aquistato per la nostra
            gente e per la loro.</p>
          <p>E·cciò fatto mandarono loro ambasciadori a Firenze a dì XVIIII di dicembre, e diedono
            il partito a' Fiorentini in pieno consiglio, che·sse noi volessimo la pace ch'ellino
            avieno fatta con messere Mastino, che ci farebbono confermare per la detta pace a meser
            Mastino e al Comune di Lucca le terre e castella che·nnoi avavamo di quelle di Lucca;
            ciò erano Fucecchio, Castello Franco, Santa Croce, Santa Maria a Monte, Montetopoli in
            Valdarno, e Montecatini, e Montesommano, e Montevettolino, e·lla Massa e il Cozzile e
            Uzzano in Valle di Nievole, e Avillano, e Sovrano, e Castello Vecchio in Valle di Lima,
            arogendo loro per la detta pace faccendo il castello di Pescia e quello di Buggiano e
            loro tenitori, e Altopascio. E se·cciò non volessono prendere, e' s'aveano fatta la loro
            pace, e quella oserverebbono, o prendessino i Fiorentini il partito o non con messer
            Mastino. A' Fiorentini del detto partito parve troppo male, però che' Fiorentini si
            stimavano d'avere affare co' Viniziani come co·lloro medesimi, e·cche per loro fosse
            osservata leale compagnia, però che fermamente si credieno i Fiorentini avere Lucca
            secondo i patti giurati per li Viniziani, e gli altri Lombardi della lega dovieno avere
            Parma. Per lo detto partito più consigli segreti si tennono in Firenze, o di prendere o
            di lasciare la detta pace; e fuvi il pro e 'l contro: che molti cittadini per lo sdegno
            del tradimento de' Viniziani allegando ch'era pericolo della città fare pace col nimico
            tiranno, rimanendo vicino colla forza e riparo di Lucca, per dotta de' suoi tradimenti
            non s'accordavano alla detta pace; e ch'era meglio a rimanere co·llui inn–iscoperta
            guerra, e più sicuro partito.</p>
          <p>Altri consigliarono che, considerando i molti danari ispesi per lo Comune nella detta
            guerra, onde il Comune era indebitato a' suoi cittadini e altri di bene di CCCCL<hi rend="sup">M</hi> di fiorini d'oro e più sopra le gabelle ed entrate del Comune,
            che·bbene per più di sei anni a venire erano asegnate, si prese per lo meno reo che·ssi
            mandassono solenni ambasciadori a Vinegia a pregare quello Comune che·cci oservassono i
            patti della lega giurati, o migliorassono i patti offerti a·lloro podere; o se meglio
            non potessono (e questo fu segreto commesso loro), che non si partissono da mercato per
            lo migliore del Comune nostro, acciò che per lo detto accordo il Comune prendesse lena e
            uscisse di debito, e avanzassonsi le dette castella, che sono nel cuore di Lucca, da
            potersi difendere e guerreggiare il tiranno se bisognasse.</p>
          <p>E questo partito si vinse a dì XI di gennaio. E andarono a Vinegia mesere Francesco di
            meser Pazzino de' Pazzi, e mesere Alesso de' Rinucci giudice, e Iacopo degli Alberti, e
            sindaco con pieno mandato. E in Vinegia istettono alquanti dì per prendere vantaggio co'
            Viniziani.</p>
          <p>Ma i perfidi, stratti del sangue d'Antenore traditore della sua patria di Troia,
            seguendo il loro pertinace proponimento non si vollono smuovere, se non ch'arrosono
            Asciano e 'l Colle, ch'era sopra Buggiano, i quali, avendo noi Buggiano, no poteno
            tenere. E così si fermò la sforzata e non volontaria pace in Vinegia tra 'l Comune di
            Vinegia e di Firenze con meser Mastino a dì XXIIII di gennaio MCCCXXXVIII. E uscì di
            prigione meser Alberto della Scala e gli altri ch'erano presi co·llui in Vinegia. E fu
            la pena di C<hi rend="sup">M</hi> fiorini d'oro per osservare la detta pace sanza altra
            malleveria, possendo i Guelfi ribelli di Lucca tornare in Lucca e riavere i beni loro,
            salvo XXX caporali stare a' confini. Per la qual pace pochi Guelfi s'asicurarono di
            tornare a Lucca. E poi tornati i nostri ambasciadori in Firenze, a dì VII di febraio del
            detto anno furono date le dette castella a' Fiorentini. E poi a dì XI di febraio si
            bandì la pace, ma però che nullo andasse a Lucca sanza licenzia.</p>
          <p>Notate, e sievi a perpetua memoria a voi Fiorentini che questo leggerete, il villano
            tradimento fatto al nostro Comune per li Viniziani, essendo per noi tanto adoperato e
            con tanto ispendio, il quale troviamo che·ffu in XXXI e mezzo mesi più di DC<hi rend="sup">M</hi> di fiorini d'oro, sempre adoperandosi per lo nostro Comune con fede
            e fervore per farli grandi, e abattere la superbia del loro vicino nimico tiranno; e
            oltre a·cciò per agiunta al loro fallire, avendo ellino ad avere di resto dal nostro
            Comune alla fine della guerra intorno di XXV<hi rend="sup">M</hi> di fiorini d'oro, e
            meno, faccendo ragione, per risidui delle paghe di cavalieri nostri e d'arnesi mandati
            nell'oste prestati per loro, perché talora indugiava alquanto d'andare la moneta a
            Vinegia per le nostre paghe, e' Viniziani n'adomandavano fiorini XXXVI<hi rend="sup">M</hi> d'oro, avendo avanzato il quarto danaio di tutta la spesa fatta per loro nella
            detta guerra sopra i nostri e loro cavalieri e pedoni per gabelle gravi e imposte fatte
            per loro sopra·cciò ch'andava nell'oste; e non volieno isbattere la parte nostra del
            conquisto di Mestri e del ponte di Praga, ch'era e sono di grande entrata di passaggi; e
            volendo il nostro Comune contare co·lloro e pagarli di ciò, che restassono ad avere, e
            però vi mandarono ambasciadori e ragionieri, mai non ne vollono mostrare ragione, né
            commetterla inn–amici comuni fuori di Vinegia, se non «<foreign lang="lat">ego voleo,
              ego giubeo</foreign>», cioè così vuole meser lo doge e il Comune di Vinegia. E
            sopra·cciò feciono rapresaglia sopra i Fiorentini con forti e aspre leggi, onde tutti i
            Fiorentini se ne partirono all'uscita di gennaio MCCCXXXVIIII. E simili leggi e più
            forti furono fatte per Fiorentini sopra i Viniziani, o sopra quale Fiorentino vi stesse
            o avesse a·ffare. Cotale fu la partita della disleale compagnia del Comune di Vinegia
            contro al nostro Comune di Firenze.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Del podere ed entrata ch'avea il Comune di Firenze in questi tempi.</p>
          </argument>
          <p>Acciò che' nostri discendenti possano comprendere lo stato ch'avea il nostro Comune di
            Firenze in questi tempi, e come si fornì lo spendio della detta guerra del Mastino, la
            quale volea il mese il meno XXV<hi rend="sup">M</hi> di fiorini d'oro ch'andavano a
            Vinegia, sanza le spese oportune che bisognavano di qua al nostro Comune, che·lle più
            volte sanza quelli di Lombardia avea a soldo M cavalieri, sanza la guardia delle terre e
            castella si teneno, in brieve il narreremo apresso del podere del nostro Comune,
            l'entrata e così l'uscita, e messioni del Comune, dall'anno MCCCXXXVI al MCCCXXXVIII,
            che durò la guerra da·nnoi e meser Mastino. Il Comune di Firenze in questi tempi
            signoreggiava la città d'Arezzo e 'l suo contado, e Pistoia e 'l suo contado, Colle di
            Valdelsa e·lla sua corte, e in ciascuna di queste terre avea fatto fare un castello, e
            tenea XVIIII castella murate del distretto e contado di Lucca, e del nostro contado e
            distretto XLVI castella forti e murate, sanza quelle de' propii cittadini, e più terre e
            villate sanza mura, ch'erano grandissima quantità.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Entrata del Comune di Firenze.</p>
          </argument>
          <p>Il Comune di Firenze di sue rendite assise ha picciola entrata, come si potrà vedere,
            ma reggevasi in que' tempi per entrata di gabelle; e quando bisognava, come dicemmo
            adietro al cominciamento della guerra del Mastino, si civiva per prestanze e imposte a'
            mercatanti e ricchezze e altri singulari, assegnandole con guidardoni sopra le gabelle.
            E in questi tempi queste infrascritte erano le gabelle levate per noi diligentemente de'
            ligistri del Comune, che, come potrete vedere, montarono in questi tempi da CCC<hi rend="sup">M</hi> di fiorini d'oro l'anno, talora più, talora meno, secondo i tempi;
            che sarebbe gran cosa a uno reame, e non n'ha più il re Ruberto d'entrata, né tanti
            d'assai quello di Cicilia né quello di Raona. Vendesi l'anno la gabella delle porti di
            mercatantie e vettuaglia e cose ch'entravano e uscieno della città fiorini LXXXX<hi rend="sup">M</hi>CC; la gabella del vino si vendea a minuto, pagando il terzo, fiorini
              LVIIII<hi rend="sup">M</hi>CCC. L'estimo de' contadini, pagando l'anno, soldi X per
            libra di loro estimo si vende fiorini XXX<hi rend="sup">M</hi>C d'oro; la gabella del
            sale, vendendo a' cittadini, soldi XL di piccioli lo staio, e a' contadini soldi XX,
            vendesi fiorini XIIII<hi rend="sup">M</hi>CCCCL d'oro. Queste IIII gabelle erano
            diputate alla spesa della guerra di Lombardia. I beni de' ribelli sbanditi e condannati
            valeano l'anno VII<hi rend="sup">M</hi> d'oro. La gabella sopra i prestatori a usura
            fiorini III<hi rend="sup">M</hi> d'oro. I nobili del contado pagavano l'anno fiorini
              II<hi rend="sup">M</hi> d'oro. La gabella de' contratti l'anno fiorini XI<hi rend="sup">M</hi> d'oro. La gabella del macello delle bestie della città fiorini XV<hi rend="sup">M</hi> d'oro; quella del macello del contado fiorini IIII<hi rend="sup">M</hi>CCCC d'oro. La gabella delle pigioni l'anno fiorini IIII<hi rend="sup">M</hi>CL
            d'oro. La gabella della farina e macinatura fiorini IIII<hi rend="sup">M</hi>CCL d'oro.
            La gabella di cittadini che vanno di fuori in signoria valea l'anno fiorini III<hi rend="sup">M</hi>D d'oro. La gabella dell'acuse e scuse fiorini MCCCC d'oro. Il
            guadagno della moneta dell'oro valea l'anno, pagate le fatture, fiorini II<hi rend="sup">M</hi>CCC d'oro. L'entrata del guadagno della moneta di quattrini e di piccioli,
            pagato l'ovraggio, fiorini MD d'oro. I beni propi del Comune e passaggi fiorini MDC
            d'oro. I mercati di città delle bestie vive fiorini II<hi rend="sup">M</hi>CL d'oro. La
            gabella di segnare pesi e misure e paci e beni in pagamento l'anno fiorini DC d'oro. La
            spazzatura d'Orto Sa·Michele e prestare bigonce fiorini DCCL d'oro. La gabella delle
            pigioni di contado fiorini DL d'oro. La gabella de' mercati di contado fiorini II<hi rend="sup">M</hi> d'oro. Le condannagioni che·ssi riscuotono si ragiona l'anno, e·lli
            più anni monta troppo più, fiorini XX<hi rend="sup">M</hi> d'oro. L'entrata de' difetti
            de' soldati a cavallo e a·ppiè, non contando quelli ch'erano in Lombardia, fiorini
              VII<hi rend="sup">M</hi> d'oro. La gabella delli sporti delle case l'anno fiorini V<hi rend="sup">M</hi>DL d'oro. La gabella delle trecche e trecconi fiorini CCCCL d'oro. La
            gabella del sodamento fiorini MCCC d'oro, cioè di portare arme di difensione, a soldi XX
            di piccioli per uno. L'entrata delle prigioni fiorini M d'oro. La gabella de' messi
            fiorini C d'oro. La gabella de' foderi del legname vien per Arno fiorini L d'oro. La
            gabella degli aprovatori de' sodamenti si fanno al Comune fiorini<gap/> d'oro. La
            gabella de' richiami a' consoli a dell'arti, la parte del Comune, fiorini<gap/> d'oro.
            La gabella sopra le posessioni del contado fiorini<gap/> d'oro. La gabella delle zuffe a
            man vote fiorini<gap/> d'oro. La gabella da Firenzuola fiorini<gap/> d'oro. La gabella
            di coloro che non hanno casa in Firenze, e vale il loro da fiorini M in su,
            fiorini<gap/> d'oro. La gabella delle mulina, entrata e pescaie, fiorini<gap/> d'oro.
            Somma da fiorini CCC<hi rend="sup">M</hi>, e più. O signori Fiorentini, come è mala
            provedenza acrescere l'entrata del Comune della sustanza e povertà de' cittadini colle
            sforzate gabelle per fornire le folli imprese! Or non sapete voi che come è grande il
            mare è grande la tempesta, e come cresce l'entrata è aparecchiata la mala spesa?
            Temperate, carissimi, i disordinati disideri, e piacerete a·dDio, e non graverete il
            popolo innocente.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Ispese del Comune di Firenze in que' tempi.</p>
          </argument>
          <p>Le spese ferme e di nicessità del Comune di Firenze per anno, e valea libre III soldi
            II il fiorino dell'oro. Il salaro del podestà e di sua famiglia l'anno libre XV<hi rend="sup">M</hi>CCXL piccioli. Il salaro del capitano del popolo e sua famiglia
            l'anno libre V<hi rend="sup">M</hi>DCCCLXXX piccioli. Il salaro dell'eseguitore degli
            ordini della giustizia contro a grandi per sé e sua famiglia libre IIII<hi rend="sup">M</hi>DCCC piccioli. Il salaro del conservadore del popolo e sopra gli sbanditi, con L
            cavalieri e C fanti, fiorini VIII<hi rend="sup">M</hi>CCCC d'oro: questo uficio nonn–è
            stanziale, se non come occorrono i tempi di bisogno. Il giudice dell'appellagione sopra
            le ragioni del Comune libre MC di piccioli. L'uficiale sopra gli ornamenti delle donne e
            altri divieti libre M di piccioli. L'uficiale sopra la piazza d'Orto Sa·Michele della
            biada libre MCCC di piccioli. Li uficiali sopra la condotta de' soldati e notai e messi
            libre M di piccioli. Li uficiali e notai e messi sopra i difetti de' soldati libre CCL
            di piccioli. I camarlinghi della camera del Comune, e·lloro uficiali e massari, e·lloro
            notai e frati, che guardano gli atti del Comune, libre MCCCC di piccioli. Li uficiali
            sopra le rendite propie del Comune libre CC di piccioli. I soprastanti e guardie delle
            prigioni libre DCCC di piccioli. Le spese del mangiare e bere de' signori priori e di
            loro famiglia costa l'anno libre III<hi rend="sup">M</hi>DC di piccioli. I salari de'
            donzelli e servidori del Comune e campanai delle due torri, cioè quella de' priori e
            della podestà, libre DL di piccioli. Il capitano con LX berrovieri che stanno al
            servigio e guardia de' priori libre V<hi rend="sup">M</hi>CC di piccioli. Il notaio
            forestiere sopra le riformagioni e suo compagno libre CCCCL di piccioli. Il cancelliere
            e dittatore delle lettere e suo compagno libre CCCCL piccioli. Per lo pasto de' lioni, e
            torchi, e candele, e panelli per li priori libre II<hi rend="sup">M</hi>CCCC di
            piccioli. Il notaio che ligistra nel palagio de' priori i fatti del Comune libre C di
            piccioli. I messi che servono tutte le signorie, per loro salaro libre MD di piccioli.
            Trombadori e banditori del Comune, che sono i banditori VI e trombadori, naccheraio e
            sveglia, cenamelle e trombetta, X, tutti con trombe e trombette d'argento, per loro
            salaro l'anno libre M di piccioli. Per limosine a' religiosi e spedali l'anno libre
              II<hi rend="sup">M</hi> piccioli. Secento guardie che guardano di notte alle poste per
            la città libre X<hi rend="sup">M</hi>DCCC di piccioli. Il palio di sciamito che·ssi
            corre l'anno per san Giovanni, e quelli di panno per santo Bernaba e santa Reparata
            costano l'anno fiorini C d'oro. Per ispie e messi che vanno fuori per lo Comune libre
            MCC di piccioli. Per ambasciadori che vanno per lo Comune stimati l'anno più di fiorini
              V<hi rend="sup">M</hi> d'oro. Per castellani e guardie di rocche si tengono per lo
            Comune fiorini IIII<hi rend="sup">M</hi> d'oro. Per fornire la camera dell'armi e
            balestra e saettamento e pavesi fiorini MD d'oro. Somma l'opportune ispese sanza i
            soldati a·ccavallo e a piè da fiorini XL<hi rend="sup">M</hi> d'oro o più l'anno. A'
            soldati a·ccavallo e a piè non era né regola né numero fermo, ch'erano quando più e
            quando meno secondo i bisogni che occorrono al Comune. Ma al continovo si può ragionare,
            sanza quelli della guerra di Lombardia, e non faccendo oste, da DCC a M, e simile pedoni
            continui. E non facciamo conto delle spese delle mura e de' ponti, e di Santa Reparata,
            e di più altri lavori di Comune, che non si può mettere numero ordinato.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Ancora della grandezza e stato della città di Firenze.</p>
          </argument>
          <p>Dapoi ch'avemo detto dell'entrata e spesa del Comune nostro di Firenze in questi tempi,
            ne pare si convenga di fare menzione dello stato e condizione di quella, dell'altre
            grandi cose della città; perché i nostri successori che verranno per li tempi
            s'avegghino del montare o bassare di stato o potenzia che facesse la nostra città, acciò
            che per li savi e valenti cittadini, che per li tempi saranno al governo di quella, per
            lo nostro ricordo e asempro di questa cronica procurino d'avanzarla inn–istato e podere.
            Trovamo diligentemente che in questi tempi avea in Firenze circa a XXV<hi rend="sup">M</hi> d'uomini da portare arme da XV in LXX anni, cittadini, intra' quali avea MD
            nobili e potenti che sodavano per grandi al Comune. Avea allora in Firenze da LXV
            cavalieri di corredo. Ben troviamo che anzi che fosse fatto il secondo popolo, che regge
            al presente, erano i cavalieri più di CCL, che poi che 'l popolo fu, i grandi non ebbono
            lo stato e signoria sì grande come prima, e però pochi si facieno cavalieri. Istimavasi
            avere in Firenze da LXXXX di bocche tra uomini e femmine e fanciulli, per l'aviso del
            pane bisognavano al continuo alla città, come si potrà comprendere apresso; ragionandosi
            avere comunemente nella città da MD uomini forestieri, e viandanti e soldati, non
            contando nella somma di cittadini riligiosi e frati e religiose e rinchiuse, onde faremo
            menzione apresso.</p>
          <p>Ragionasi in questi tempi avere nel contado e distretto di Firenze da LXXX<hi rend="sup">M</hi> uomini. Trovamo dal piovano che battezzava i fanciulli (imperò che
            per ogni maschio che battezzava in San Giovanni, per avere il novero, mettea una fava
            nera, e per ogni femmina una bianca) trovò ch'erano l'anno in questi tempi dalle V<hi rend="sup">M</hi>D in VI<hi rend="sup">M</hi>, avanzando le più volte il sesso
            mascolino da CCC in D per anno. Trovamo che' fanciulli e fanciulle che stavano a leggere
            del continuo da VIII<hi rend="sup">M</hi> in X<hi rend="sup">M</hi>. I garzoni che
            stavano ad aprendere l'abbaco e algorisimo in VI scuole da M in MCC. E quelli che
            stavano ad aprendere gramatica e loica in IIII grandi scuole da DL in DC. Le chiese
            ch'erano allora in Firenze e ne' soborghi, contando le badie e·lle chiese de' frati e
            religiosi, trovamo CX, delle quali erano LVII paroccie con popolo, V badie con due
            priori con da LXXX monaci, XXIIII monisteri di monache con da D donne, X regole di frati
            con più di DCC frati, XXX spedali con più di mille letta per albergare poveri e infermi,
            e da CCL in CCC cappellani preti. Le botteghe dell'arte della lana erano CC e più, e
            faceano da LXX<hi rend="sup">M</hi> in LXXX<hi rend="sup">M</hi> di panni, di valuta di
            più di MCC migliaia di fiorini d'oro; che bene il terzo e più rimaneva nella terra per
            overaggio, sanza il guadagno de' lanaiuoli; del detto ovraggio viveano più di XXX<hi rend="sup">M</hi> persone.</p>
          <p>Ben trovamo che da XXX anni adietro erano CCC botteghe o circa, e faceano per anno più
            di C<hi rend="sup">M</hi> panni; ma erano più grossi della metà valuta, però ch'allora
            non ci venia né sapeano lavorare lana d'Inghilterra, com'hanno fatto poi. I fondachi
            dell'arte di Calimala di panni franceschi e oltramontani erano da XX, che faceano venire
            per anno più di X<hi rend="sup">M</hi> panni di valuta di più di CCC<hi rend="sup">M</hi> di fiorini d'oro, che tutti si vendeano in Firenze sanza quelli che mandavano
            fuori. Banchi di cambiatori LXXX banchi. La moneta dell'oro battea per anno CCCL<hi rend="sup">M</hi> di fiorini d'oro, talora CCCC<hi rend="sup">M</hi>; e di danari da
            quattro più di XX<hi rend="sup">M</hi> libre. Le botteghe di calzolai e zoccolai e
            pianellai erano da CCC. Il collegio di giudici da LXXX in C; e notari da DC; medici di
            fisica e di cirogia da LX; e botteghe di speziali allora da C. Mercatanti e merciai,
            grande numero, da non potere bene stimare per quelli ch'andavano fuori di Firenze a
            negoziare; e molti altri artefici di più mestieri, maestri di pietra e di legname.
            Fornora avea allora in Firenze CXLVI, e trovamo per la gabella della macinatura e per
            fornari ch'ogni dì bisognava alla città dentro CXL moggia di grano, onde si può stimare
            quello bisognava l'anno; non contando che·lla maggiore parte degli agiati e ricchi e
            nobili cittadini co·lloro famiglie più di IIII mesi, e tali più dell'anno, in villa in
            contado. Troviamo che intorno gli anni MCCLXXX ch'era la città in filice e buono stato,
            ne volea la settimana da DCCC moggia. Di vino trovamo per la gabella delle porte
            n'entrava l'anno da LV<hi rend="sup">M</hi> di cogna, e inn abondanza talora più X<hi rend="sup">M</hi> cogna. Bisognava l'anno IIII<hi rend="sup">M</hi> tra buoi e
            vitelle; castroni, pecore LX<hi rend="sup">M</hi>; capre e becchi XX<hi rend="sup">M</hi>; porci XXX<hi rend="sup">M</hi>. Entravano del mese di luglio per la porta a San
            Friano CCCC some di poponi per dì, che tutti si stribuivano nella cittade.</p>
          <p>In questi tempi avea in Firenze le 'nfrascritte signorie forestieri, che ciascuno tenea
            ragione, e aveano colla da tormentare, la podestà, il capitano del popolo, l'assecutore
            degli ordini della giustizia, il capitano della guardia, overo conservadore del popolo;
            tutte queste signorie avieno albitro di pulire reale e personale: il giudice della
            ragione e apellagione, il giudice sopra le gabelle, l'uficiale sopra la piazza e
            vittuaria, l'uficiale sopra gli ornamenti delle donne, quello della mercatantia, quello
            sopra l'arte della lana, gli uficiali ecresiastici, la corte del vescovo di Firenze e di
            quello di Fiesole, e dello inquisitore della eretica pravità. Altre degnità e
            magnificenza della nostra città di Firenze non sono da lasciare di mettere in memoria
            per dare aviso a quelli verranno dopo noi.</p>
          <p>Ell'era dentro bene albergata di molti belli palagi e case, e al continovo in questi
            tempi s'edificava, migliorando i lavori di farli agiati e ricchi, recando di fuori
            asempro d'ogni miglioramento e bellezza. Chiese cattedrali e di frati d'ogni regola, e
            monisteri magnifichi e ricchi; oltre a·cciò non era cittadino che non avesse posessione
            in contado, popolano o grande, che non avesse edificato od edificasse riccamente troppo
            maggiori edifici che in città; e ciascuno cittadino ci peccava in disordinate spese,
            onde erano tenuti matti.</p>
          <p>Ma·ssi magnifica cosa era a vedere, ch'uno forestiere non usato venendo di fuori, i più
            credeano per li ricchi difici d'intorno a tre miglia che tutto fosse della città al modo
            di Roma, sanza i ricchi palagi, torri e cortili, giardini murati più di lungi alla
            città, che inn–altre contrade sarebbono chiamati castella. In somma si stimava che
            intorno alla città VI miglia avea più d'abituri ricchi e nobili che recandoli insieme
            due Firenze non avrebbono tante: e basti assai avere detto de' fatti di Firenze.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">Di che progenia furono quelli della Scala di Verona.</p>
          </argument>
          <p>Ancora ne pare che·ssi convenga, dapoi ch'assai avemo detto de' fatti di Firenze, fare
            menzione del cominciamento di quelli della Scala di Verona, che tanto hanno fatta
            risonare Lombardia e Toscana di loro guerre e tirannie, come adietro è fatta menzione.
            Che pare che Idio permetta sovente di fare nascere di picciola progenia tiranni possenti
            per abattere l'orgoglio e superbia de' popoli e di nobili per li loro peccati. Troviamo
            che al tempo del grande tiranno Azzolino di Romano, onde adietro facemmo menzione, il
            quale disertò quasi tutti i noboli della Marca Trevigiana, di Padova e di Verona,
            intorno fa da LXXXX anni, in Verona avea un vile uomo, chiamato Giacomo Fico; chi dice
            che questo Giacomo faceva le scale e vendeale, e da questo prencipio presono l'arme e 'l
            nome, e chi dice che fu mercatante di Montagnana; questi ebbe due figliuoli Mastino e
            Alberto.</p>
          <p>Quello Mastino era grande e forte della persona e azuffatore e giucatore, ma pro',
            valoroso e savio nel suo mestiere. E alla prima fu capitano di ribaldi, seguendo
            Azzolino a piè nelle sue cavalcate. Poi per suo franco adoperare piacendo al tiranno, il
            fece capitano delle sue masnade a piè; poi gli venne in tanta grazia, che 'l fece quasi
            proveditore e dispensatore di tutte le sue masnade da·ccavallo e da·ppiè. E quando
            Azzolino fu morto, trovandosi in quello uficio col séguito di soldati si fece fare
            capitano di Verona, e poi si fece fare cavaliere sé e Alberto suo fratello, il quale fu
            savio, e valoroso, e da bene; e così per la fortuna montati inn–istato, che 'l Mastino
            era signore di Verona, e mesere Alberto podestà di Mantova, e il figliuolo del signore
            di Mantova mesere Botticella per mesere Mastino era podestà di Verona.</p>
          <p>Avenne che certi gentili uomini rimasi in Verona avendo inn–orrore e invidia della
            signoria e tirannia del Mastino, essendo di vile nascimento, e per forza e tirannia
            fatto loro signore, feciono congiura d'ucciderlo, e furono XXV; e ciascuno promise e
            giurò di fedirlo. E così aseguiro, che vegnendo un giorno al palagio del Comune
            sanz'arme a modo di signore, che non si prendea guardia, e giugnendo in sulla piazza,
            tutti i detti congiurati, colle coltella in mano ciascuno, il fedì e·ll'uccisono sanza
            contrario niuno, e nullo fu ardito di levarlo di terra. La podestà, meser Botticella, di
            presente il fece asapere a meser Alberto a Mantova, il quale tutta la notte apresso che
            l'ebbe saputo cavalcò segretamente, venne in Verona, ed entrò nel palagio, lasciando che
            tutta la cavalleria di Mantova il seguisse apresso; e così feciono. La podestà la
            mattina vegnente fece richiedere tutti i buoni uomini di Verona a consiglio, e quelli
            medesimi ch'avieno morto meser Mastino, propognendo che volea che·lla terra si
            rifermasse a reggimento comune e di popolo.</p>
          <p>E ragunato il consiglio, mesere Alberto uscì della camera disarmato e venne nel
            consiglio, e salì nella ringhiera, donde tutti quelli del consiglio s'amiraro. E meser
            Alberto con allegro viso cominciò disimulatamente a biasimare le tirannie e male opere
            del suo fratello, e lodava ciò che di lui era fatto, onde il consiglio erano tutti
            contenti; ma come seppe ch'erano venute le masnade da Mantova, com'era ordinato il
            tradimento per lui e per lo podestà, fece serrare il palagio e uscire fuori i fanti
            armati, e uccisono tutti coloro che aveano ucciso meser Mastino, e gittarli morti per le
            finestre del palazzo, e poi meser Alberto corse la terra e fecesene signore; e perseguì
            tutte le schiatte di coloro ch'avieno morto messere Mastino, e cacciolli di Verona.</p>
          <p>Questa fu la morte e vendetta del primo Mastino. Il detto meser Alberto ebbe più
            figliuoli, i quali fece tutti cavalieri essendo quasi garzoni. Rimasene dopo la sua
            morte tre in vita; messer Bartolomeo, questi regnò signore di Verona apresso al padre,
            non ebbe figliuolo. Il secondo fu meser Checchino, ch'anche regnò apresso. Il terzo fu
            messere Cane, che·ffu valente tiranno e signore da bene, di cui adietro facemmo
            menzione, e fu amico del nostro Comune; di costui non rimase figliuolo niuno madornale.
            Dopo lui regnarono i nipoti figliuoli di meser Checchino, ciò furono meser Alberto e
            messer Mastino, di cui lungamente avemo fatta menzione. E assai sia detto di quelli
            della Scala, tornando a nostra materia.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come i Romani feciono pace intra·lloro e popolo, e mandarono a Firenze
              per avere leggi.</p>
          </argument>
          <p>Nel detto anno, in calen di novembre, i Romani per certe revelazioni di sante persone,
            e fu quasi spirazione divina, si convertirono a pace generale i noboli insieme e'
            popolani, dimettendo per l'amore d'Iddio l'offensioni l'uno all'altro, che·ffu una
            mirabile cosa. E poi l'agosto vegnente feciono popolo, e mandarono loro ambasciadori a
            Fiorenza a pregare il nostro Comune, che mandassono loro gli ordini della giustizia,
            che·ssono sopra i grandi e possenti in difensione de' popolani e meno possenti, e altri
            buoni ordini che·nnoi avemo. Il Comune di Firenze mandaro a Roma loro ambasciadori co'
            detti ordini, i quali da' Romani furono onoratamente ricevuti e graditi. E nota come si
            mutano le condizioni e·lli stati del secolo, che' Romani che anticamente feciono la
            città di Fiorenza e diedolle le loro leggi, in questi nostri tempi mandaro per le leggi
            a' Fiorentini.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Di più battaglie e sconfitte che furono in uno giorno in sul contado di
              Milano.</p>
          </argument>
          <p>Nel detto anno, essendo rimasi ne' borghi di Vincenzia gran parte delle masnade da
            cavallo state in Lombardia al nostro servigio e di Viniziani, com'è detto adietro, dapoi
            che·ffu fatta la pace col Mastino e pagati cortesemente per li nostri Comuni, sì feciono
            una compagna, e furono bene II<hi rend="sup">M</hi>D cavalieri; e non si vollono partire
            da Vincenza, se non avessono moneta da meser Mastino. Messer Loderigo Visconti, consorto
            di meser Azzo Visconti signore di Milano e suo ribello, andò a Vincenza con sua moneta,
            e col favore e moneta di meser Mastino, il quale per levarsi delle sue terre la detta
            gente stati suoi aversari, e per mandarli adosso a meser Azzo suo nimico, fece conducere
            al detto meser Loderigo la detta compagna. E all'entrante del mese di febraio gli
            condusse in su il milanese passando il fiume dell'Adda; e sopra quello di Melano
            stettono XII dì faccendo gran danno di ruberie, ma non d'arsione. Alla fine s'accamparo
            alla villa di Lignano presso di Milano a XII miglia.</p>
          <p>Sappiendosi la novella in Milano, ebbono grande turbazione, e uscirono di Milano,
            popolo e cavalieri, a dì XV di febraio, con ordine di loro strolago, promettendo loro di
            vincere i nimici, ma male provide la dolorosa vittoria che a·lloro ne seguì, della quale
            oste fu capitano meser Luchino Visconti zio di messer Azzo, però che 'l detto meser Azzo
            era gravato di gotte, e furo da III<hi rend="sup">M</hi> cavalieri e X<hi rend="sup">M</hi> pedoni. Ed essendo una parte della gente di Milano da M cavalieri e III<hi rend="sup">M</hi> pedoni nella villa d'Aro, e di quella poi andaro alla villa di
            Parobico, la detta schiera, ond'era capitano Giovannuolo Visconti e messere Giovanni dal
            Fiesco, e più di XX gentili uomini di Brescia; il maliscalco dell'oste tedesco, messere
            Luchino coll'altra gente s'acamparo nella villa da Nervia.</p>
          <p>Sentendo ciò meser Loderigo, sabato notte, a dì XVIIII di febraio, in sull'ora del
            mattutino colla sua gente cavalcò alla detta villa di Parobico, e di notte assalì i
            nimici, i quali accampati di fresco, e non proveduti per l'asalto della notte, ella
            detta villa schiusa, furono sconfitti in poca d'ora, e mortine grande quantità,
            ispezialmente di pedoni per la notte, e morivvi meser Giovanni dal Fiesco di Genova
            capitano di quella gente, e più altri Lombardi e Tedeschi.</p>
          <p>La domenica mattina, a dì XX del mese, avendo messere Loderigo avuta la vittoria detta
            mandò di sua gente da DCC cavalieri verso Milano a uno passo di fiume per torlo a'
            Milanesi, i quali feciono grande danno al popolo che fuggieno a Milano per la detta
            sconfitta; e lasciò a Parobico CCCC cavalieri co' prigioni e colla preda, e poi col
            rimanente di sua oste, ch'erano MD cavalieri, si tenne schierato a·ccampo di fuori della
            villa uno miglio. Messere Luchino sentendo la notte l'assalto fatto alla sua gente a
            Parobico, uscì di Nerviano e fece due schiere, elli con MCCCC cavalieri tedeschi, ed
            Ettorre da Panago con DCC italiani, tra' quali avea CC cavalieri del Comune di Bologna
            al servigio di que' di Milano, e venia per soccorrere la sua gente, e trovolli
            sconfitti. Ettorre entrò in Parobico, ove avea i detti CCCC cavalieri di quelli di meser
            Loderigo che guardavano la preda, e quelli assalirono, e dopo lunga battaglia Ettorre
            gli sconfisse.</p>
          <p>Messer Luchino s'affrontò con meser Loderigo la domenica in sull'ora di terza, e·ffu
            tra·lloro aspra battaglia che durò infino a nona passata. Alla fine fu scavalcato e
            fedito messer Luchino e preso, e rotta la sua gente e messi in caccia. In quest'ora
            sopravennero alla battaglia detta Ettorre da Panago co' suoi Italiani, ch'avieno
            sconfitto i CCCC cavalieri che meser Loderigo avea lasciati in Parobico, e percossono
            sopra la gente di meser Loderigo, i quali credendosi avere vinto il campo erano
            sciarrati cacciando li sconfitti; per la qual cosa furono di presente rotti e sconfitti,
            e riscosso mesere Luchino e gli altri prima presi; e·ffu preso meser Loderigo e maggior
            parte di sua gente, e menati a Milano.</p>
          <p>E così fu rotta e morti e presi quasi tutta la detta infortunata compagna; che tornando
            meser Luchino verso Milano, per la via al sopradetto passo fu sconfitto Malerba tedesco
            capitano de' detti DCC cavalieri che meser Loderigo avea mandati al passo verso Milano.
            Ma·lle dette vittorie del signore di Milano furono con grande dannaggio di sua gente,
            che·vvi morirono più di D uomini di cavallo, e più di III<hi rend="sup">M</hi> a piede
            del popolo di Milano. Avenne fatto sì lungo conto per le svariate battaglie e rotte che
            furono tra·lle dette genti; che in una giornata furono fatte V sconfitte tra dall'una
            parte e dall'altra, che non fu mai inn–Italia; e di questo sapemo il vero da più genti
            di fede che vi furono presenti. Lasceremo di questa matera e torneremo a nostro
          conto.</p>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come messere Mastino venne a Lucca.</p>
          </argument>
          <p>L'anno MCCCXXXVIIII, fatta la pace da·nnoi a meser Mastino, come adietro facemmo
            menzione, messer Mastino venne a Parma, e riformò la terra, e fecesene signori i suoi
            cugini figliuoli di meser<gap/> da Coreggia, volendo elli tuttora eserne sovrano; ma
            poco apresso la tolsono al tutto a·llui, come inanzi faremo assai tosto menzione. Poi a
            dì XI d'aprile venne a Lucca, e fece a' Lucchesi una imposta di XX<hi rend="sup">M</hi>
            fiorini d'oro, che·nn'avea gran bisogno. E poco stette in Lucca, che come l'ebbe
            riformata, vi lasciò per suo vicaro Guiglielmo Canaccio delli Scannabecchi di Bologna,
            antichi Ghibellini usciti di quella; e tornossi a Verona. Nella sua stanza a Lucca in
            Firenze n'ebbe gran sospetto per li suoi trattati e tradimenti, e fecesi grande guardia
            e in Firenze e nelle castella delle frontiere. Lasceremo alquanto de' nostri fatti
            d'Italia, e diremo come il re di Spagna sconfisse grande oste di Saracini in
          Granata.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come i Saracini furono sconfitti dal re di Spagna in Granata.</p>
          </argument>
          <p>Nel detto anno MCCCXXXVIIII, del mese di giugno, il figliuolo del re di Morocco
            saracino passò in Granata con molto navilio e con innumerabile gente di Mori detti
            Saracini per andare sopra il re di Spagna. Sentendo ciò il re di Spagna fece armare XXX
            galee e XII legni di corso e XX navi, overo cocche, per contastare il detto passaggio;
            ma fu a tardi, che i Mori del Garbo, che sono vicini al contro di Granata, presono tempo
            fatto, e passarono sanza contasto alcuno anzi venisse l'armata del re di Spagna. Poi
            venuto il re di Spagna, isceso in terra si puose ad assedio alla città di Linda. I
            Saracini vennono per comune alla 'ncontra de' Cristiani per guarentire la terra.</p>
          <p>Il re di Spagna per maestria di guerra e per sottrarre i Saracini si levò dall'asedio a
            dì XXXI di luglio, faccendo sembiante di dubitare e di fuggire; e prima messi in aguato
            della migliore gente a cavallo e a piè ch'egli avesse in sua oste, i Saracini veggendo
            che' Cristiani quasi si partieno a modo di rotta, gli seguiro sanza alcuno ordine in
            grandissima moltitudine; e passati gli aguati, i Cristiani percossono sopra loro, e in
            poca d'ora gli misono inn isconfitta, nella quale rimasono de' Mori tra morti e presi
            più di XX<hi rend="sup">M</hi>. E nota che come noi Cristiani solavamo tenere la
            Terrasanta in Soria, e chi v'andava o mandava o dava sussidio avea grande perdonanza da
            santa Chiesa, così i Saracini dell'universo infino in Arabia mantengono il reame di
            Granata in Ispagna, e al continovo vi mandano gente e moneta, e talora generali e grandi
            passaggi ad obrobbio della Chiesa di Roma e del re di Francia e degli altri Cristiani,
            avendo il reame di Granata tra·lle terre de' Cristiani intorneata, ed essendo sì presso
            ov'è oggi la sedia apostolica, sanza avere a passare mare. E intendesi solo a
            tesorizzare sanza volerlo spendere al servigio della Cristianità e sostenere, ma
            nutricare le guerre dall'uno re de' Cristiani all'altro; ma tale peccato non passerà
            guari impunito.</p>
        </div2>
        <div2 type="capitolo">
          <head>C</head>
          <argument>
            <p rend="italic">Di certi segni ch'aparvono in Firenze e altrove, onde poco apresso
              seguì assai di male.</p>
          </argument>
          <p>Nell'anno MCCCXXXVIIII, a dì VII di luglio, tra·lla nona e 'l vespro scurò il sole nel
            segno del Cancro più che·lle due parti; ma perché fu dopo il merigge al dicrinare del
            sole non si mostrò di scurità come fosse notte, ma pure si vide assai tenebroso. E nota,
            secondo che scrivono gli antichi dottori di strologia, ogni scurazione del sole nel
            Cancro, che viene quasi de' cento anni una volta, è di grande significazione di mali a
            venire al secolo; imperò che 'l Cancro è ascendente del mondo, e più significa dove è in
            quella parte dell'emisperio ove fa tenebre, cioè essendo il sole al merigge, che·nnoi
            volgarmente diciamo l'ora di nona; ma pure, come allora avenne, significò in Firenze e
            d'attorno fame e mortalità grande, come inanzi leggendo si troverrà. E per agiunta
            avenne in Firenze il primo dì d'agosto seguente grandi e disordinati truoni e baleni,
            gittando più folgori in città e in contado di Firenze; intra·ll'altre una ne cadde in
            sulla torre della porta della città contro a San Gallo, e abatté parte d'uno merlo, e
            poi percosse e arse dell'uscio della porta, e uccise uomini.</p>
          <p>E poi, a dì IIII di settembre, simile furono diversi truoni e folgori, e una ne
            percosse in sulla torre del palagio del popolo, e abatté parte d'uno merlo, e tutti
            furono segni di futuri mali alla nostra città, come tosto apresso seguirono; che il
            detto anno in sulla ricolta valse lo staio del grano soldi XX, e poi montò in soldi L, e
            inanzi che fosse l'altra ricolta; se non fosse la provedenza del Comune di farne venire
            per mare, il popolo moria di fame, e costò al Comune lo 'nteresso più di L<hi rend="sup">M</hi> fiorini d'oro, tutto che certi uficiali cittadini ne feciono baratteria assai
            con meser Iacopo Gabrielli insieme, ch'era capitano della guardia del popolo, overo
            tiranno de' popolani reggenti, condannando gl'innocenti ingiustamente, perch'avieno
            grano per loro vivere e per loro famiglie, e·llasciando i possenti colle grandi endiche,
            onde seguì assai di male apresso. E·ffu il detto anno simile gran caro di vino, che di
            vendemmia valse il cogno del comunale vino fiorini VI d'oro, e ciascuna arte di Firenze
            fu in male stato per guadagnare.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Come morì messer Azzo Visconti e·ffu fatto signore di Melano messer
              Luchino.</p>
          </argument>
          <p>Nel detto anno, a dì XVI d'agosto, morì mesere Azzo Visconti signore di Milano, e 'l dì
            apresso furono fatti signori il vescovo di Noara meser Giovanni, che·ffu cardinale
            dell'antipapa, e meser Luchino suo fratello e figliuoli di meser Maffeo Visconti; ma a
            meser Luchino rimase la signoria. E poi a XXI mesi apresso s'accordò con papa Benedetto
            e colla Chiesa per lo misfatto d'esere stati coll'antipapa e favorato il Bavero per
            prezzo di L<hi rend="sup">M</hi> fiorini d'oro contanti, e poi ogn'anno X<hi rend="sup">M</hi> per censo. E per simile modo s'accordò meser Mastino della Scala colla Chiesa
            per V<hi rend="sup">M</hi> fiorini d'oro per anno. O Chiesa pecuniosa e vendereccia,
            come i tuoi pastori t'hanno disviata dal tuo buono e umile e povero e santo
            cominciamento di Cristo! </p>
        </div2>
        <div2 type="capitolo">
          <head>CII</head>
          <argument>
            <p rend="italic">Come la città di Genova e quella di Saona feciono popolo e chiamarono
              dogio.</p>
          </argument>
          <p>Nel detto anno MCCCXXXVIIII, a dì XVIIII di settembre, quelli della città di Saona
            feciono popolo, e tolsono le due castella ch'erano nella terra a quelli di casa Doria e
            di Spinoli di Genova che·lle teneano, e cacciarline fuori. E poi tre dì apresso i
            cittadini di Genova si levaro a romore e dispuosono i capitani, ch'era l'uno delli
            Spinoli e·ll'altro Doria, e cacciarono della terra loro e' loro consorti e altri
            possenti; e feciono popolo, e chiamarono dogio al modo di Viniziani uno Simone di
            Boccanegra de' mediani del popolo. Questo dogio fu franco e valentre. E poi l'anno
            apresso, per cospirazione di certi grandi fatta contro a·llui, fece prendere e tagliare
            il capo a due delli Spinoli e a più altri loro seguaci. E·ffu aspro in giustizia, e
            spense i corsali di Genova e della riviera, tuttora ritenendo la sua signoria a parte
            ghibellina, e tenendo in mare più galee armate per lo Comune a guardia della
          riviera.</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Di novità furono in Romagna, e poi pace tra·lloro.</p>
          </argument>
          <p>Nel detto anno, del mese di settembre, essendo la gente del capitano di Furlì a oste
            sopra Calvoli, il capitano di Faenza colla forza di Bolognesi e d'altri di loro parte
            gli levarono d'assedio inn–isconfitta. E poi, l'ottobre apresso, per procaccio de'
            Fiorentini fu trattato di pace tra' signori e Comuni di Romagna. L'una parte erano
            quelli di Forlì e Cesena, e meser Malatesta da Rimino e que' da Polenta di Ravenna,
            tutto fosson Guelfi co' Ghibellini a·llega; e·ll'altra parte Faenza, Imola, i conti
            Guidi, e altri loro seguaci. E per sindachi e ambasciadori delle parti si rimisono nel
            Comune di Firenze. E in sul palagio de' priori si diè sentenzia, e·ssi baciaro in bocca
            faccendo pace.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come il marchese di Monferrato tolse la città d'Asti al re Ruberto.</p>
          </argument>
          <p>Nel detto anno, a dì XXVI di settembre, il marchese di Monferrato tolse la città
            d'Asti, e fecela rubellare al re Ruberto, per cui si tenea, e furonne cacciati quelli
            dal Soliere di sua parte e' Guelfi. E furonne signori i Gottineri e' Ghibellini. E·lla
            cagione fu perché il re Ruberto per sua avarizia non pagava le sue masnade che vi tenea,
            onde al bisogno non feciono retta né difesa, ch'avieno pegno l'armi e cavalli. La qual
            perdita fu gran danno a·rre Ruberto per le sue terre di Piemonte e a tutta parte guelfa
            di Lombardia.</p>
        </div2>
        <div2 type="capitolo">
          <head>CV</head>
          <argument>
            <p rend="italic">D'accordo e lega fatta da' Fiorentini a' Perugini.</p>
          </argument>
          <p>Nel detto anno, a dì VI di novembre, i Fiorentini feciono lega e compagnia co' Perugini
            per lo nostro vescovo e altri ambasciadori di Perugia, e di nostri a Licignano di
            Valdambra, e quitarono i Perugini a' Fiorentini ogni ragione dell'aquisto d'Arezzo,
            rimanendo a' Perugini libero Licignano d'Arezzo e 'l Monte San Savino e altre castella
            d'Arezzo che si teneano.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Di certi ordini della lezione de' priori di Firenze, i quali furono
              corretti per lo migliore.</p>
          </argument>
          <p>A dì XXIII di dicembre del detto anno si fece parlamento in Firenze, ove si corresse
            l'ordine della elezzione di priori e di XII loro consiglieri e di gonfalonieri delle
            compagnie, i quali in prima com'erano eletti, erano i loro nomi iscritti in polizze, e
            messe in borse, e per sesti. A' tempi, quando si traieno per detti ufici, si rimettieno
            in altre borse, infino che tutti n'erano tratti; e poi ricominciavano, sicché si può
            dire ch'erano a vita, ch'era sconcia cosa e disonesta a volere gli eletti signoreggiare
            la replubica sanza dare parte agli altri così o più degni di loro. E corressesi che come
            fossono tratti la prima volta si stracciasse la polizza del loro nome, e alla
            riformazione delli ufici si rimettano da capo allo squittino cogli altri insieme. E·ffu
            ben fatto per levare la superbia e tirannia a' cittadini reggenti.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come le città della Marca uccisono e cacciarono i loro tiranni e
              feciono popolo.</p>
          </argument>
          <p>In questo anno, del mese di febraio, quasi tutte le terre della Marca d'Ancona feciono
            popolo, e uccisono Marcennaio che signoreggiava Fermo e meser Accorrimbono da Tolentino,
            e quello da Mattelica e il marchese; e i tiranni che quelli popoli non poterono uccidere
            cacciarono inn–esilio.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Come la gente del re Ruberto presono l'isola di Lipari e sconfissono i
              Messinesi.</p>
          </argument>
          <p>Nel detto anno, a dì XVII di novembre, avendo la gente del re Ruberto presa l'isoletta
            di Lipari in Cicilia e assediato il castello di quella e molto stretto, il conte di
            Chiermonte di Cicilia colla forza de' Missinesi armò in Cicilia VIII galee e VII uscieri
            e XL legni con gente assai, e venne al soccorso di Lipari. E·ll'amiraglio del re
            Ruberto, ch'era messer Giufredi di Marzano conte di Squillace, maestrevolmente fece
            ritrarre suo oste dal castello e ridurre al suo navilio dall'una parte del golfo, e armò
            XVIII galee e VI uscieri e una cocca che v'avea, e diede luogo a' Ciciliani, sicché
            forniro il castello con grande festa e gazzara. La mattina apresso volendosi partire il
            conte di Chiermonte per tornare a Messina, l'amiraglio del re Ruberto gli asalì, e·lla
            battaglia fu in mare aspra e dura. Alla fine i Ciciliani furono sconfitti e morti, e
            preso il conte di Chiermonte con molta buona gente di Messina, che pochi ne scamparo. E
            arrendessi il castello alle genti del re Ruberto. E tornando l'amiraglio a Napoli,
            essendo sopra l'isola d'Ischia, fortuna forte gli prese e menolli infino in Corsica, e
            rupponvi IIII galee feggendo a terra cariche di prigioni, che i più iscamparo. Lasceremo
            alquanto di fatti di Firenze e dell'altre novità d'Italia, e diremo della guerra dal re
            di Francia a quello d'Inghilterra e suoi allegati Fiamminghi e Bramanzoni e Anoieri.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">Come si ricominciò la guerra dal re di Francia a quello d'Inghilterra e
              suoi allegati.</p>
          </argument>
          <p>Nel detto anno, a dì VIIII di dicembre, i Fiaminghi e Brabanzoni colli Anoieri
            rifermaro lega insieme contro al re di Francia. E poi, a dì XXIII di gennaio, Aduardo
            terzo re d'Inghilterra venne d'Analdo a Guanto, e giurò alla detta lega, faccendosi
            nominare re di Francia per la redità della madre, portando inn–insegne e suggello l'arme
            di Francia e d'Inghilterra dimezzata. E poi, a dì XX di febraio, si partì di Bruggia, e
            andonne in Inghilterra, promettendo di tornare assai tosto con tutto suo isforzo.</p>
          <p>Partito il re d'Inghilterra, la gente di Francia ch'erano in Tornai corsono infino ad
            Odanardo in Fiandra all'entrante d'aprile MCCCXL, faccendo arsione e gran danno al
            paese. Per la qual cosa quelli di Bruggia e quelli di Guanto per comune cogli altri
            Fiaminghi vennero ad oste sopra Tornai, e stettonvi più dì guastandolo intorno V giorni.
            E in quelli giorni quelli d'Ipro col conte di Sofolco e con quello di Salisbiera e altra
            gente del re d'Inghilterra cavalcaro sopra Lilla, e per aguato furono sconfitti, e presi
            i detti conti. Per la qual cosa i Fiaminghi, ch'erano a oste sopra Tornai, se ne
            partirono isconciamente. E poi in quelli giorni, del mese d'aprile, il conte, e meser
            Gianni d'Analdo, e il signore di Falcamonte cavalcaro in su il reame di Francia infino a
            Rens, faccendo grande uccisione e incendi, levando gran preda sanza contasto alcuno. E
            poi, IIII di maggio, il conestabole di Francia con gente d'arme assai a cavallo e a piè
            venne sopra Valerzina inn–Analdo, e stettevi tre settimane faccendo al paese grandissimo
            danno. E così per guerra guerriata si consumaro gran parte di quelli paesi a danno di
            ciascuna parte.</p>
        </div2>
        <div2 type="capitolo">
          <head>CX</head>
          <argument>
            <p rend="italic">Come il re d'Inghilterra sconfisse in mare l'armata del re di
            Francia.</p>
          </argument>
          <p>Li anni di Cristo MCCCXL, il dì di san Giovanni, a dì XXIIII di giugno, il buono
            Aduardo terzo re d'Inghilterra arrivò in Fiandra al porto della Suina con CXX cocche
            armate; ivi su II<hi rend="sup">M</hi> cavalieri gentili uomini e popolo infinito con
            molti arcieri inghilesi; e trovovvi l'armata del re di Francia, ch'erano da CC cocche
            con XXX tra galee di Genovesi e barche armate a remi, delle quali era amiraglio
            Barbavara da Portoveneri grande corsale, il quale avea fatto grande danno in mare sopra
            gl'Inghilesi e' Guasconi e' Fiaminghi e alle loro riviere, e presa l'isola del
            Gaggiante, ch'è alla 'ncontra della detta Suina, e rubata e arsa, e mortovi più di CCC
            Fiamminghi. Quelli di Bruggia come sentirono la venuta del re d'Inghilterra, sì·lli
            mandaro loro ambasciadori alle Schiuse, pregando per Dio e per loro amore che non si
            mettesse a battaglia contro l'armata del re di Francia, ch'erano altrettanti e più della
            sua, e più le galee genovesi; e ch'elli attendesse due giorni e riposasse sé e sua
            gente, e che di presente armerebbono C cocche di buona gente in suo aiuto, e potea avere
            sicura vittoria.</p>
          <p>Il valente re non volle attendere, ma fece armare i suoi cavalieri e sergenti, e
            partiti per le navi, oltre a' marinai, e cominciò la battaglia francamente; la qual fu
            aspra e dura, durando tutto il giorno, che non si sapea chi avesse il migliore, infino
            alla notte. Il franco re con L cocche bene armate di sua baronia, e riposato e fresco,
            percosse la sera con piena marea e a piene vele sopra i nimici sparti e stanchi del
            combattere, e misseli in rotta e inn–isconfitta; e tutti furo tra presi e morti, che non
            ne scamparo se non due galee e XX barge, e·cciò fu perch'elli era di notte, e' Fiaminghi
            v'erano tratti delle marine d'intorno, e co·lloro legni e barche, e chiusono le due
            bocche della Suina intra·ll'isola del Gaggiante, ch'è alla bocca del porto, alla terra
            ferma, sicché tutti rimasono rinchiusi siccome in una gabbia. E rimasonvi tra morti e
            annegati più di X<hi rend="sup">M</hi> uomini, e più d'altrettanti presi dell'armata del
            re di Francia. E tutto il suo navilio e armi e arnesi rimasono in preda agl'Inghilesi e
            a' Fiaminghi.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come parte di Fiaminghi furono sconfitti a Santo Mieri.</p>
          </argument>
          <p>Per lo caldo della sopradetta vittoria que' di Bruggia e d'Ipro con meser Ruberto
            d'Artese vennero sopra Santo Mieri, che dovea loro esere dato per trattato; erano da
              X<hi rend="sup">M</hi> a piè. In Santo Mieri era il duca di Borgogna e 'l conte
            d'Armignacca con MCC cavalieri. Que' di Bruggia assalirono una porta, che dovea loro
            essere data, e quella già presa, que' d'Ipro rimasi adietro male ordinati, il conte
            d'Armignacca uscì fuori colla cavalleria per un'altra porta, e assalì que' d'Ipro, i
            quali non ressono, ma si misero in fuga; e poi sanza seguire la caccia asaliro que' di
            Bruggia, i quali feciono alcuna retta, e morinne più di D; e veggendo in fuga que'
            d'Ipro, e già era notte, si fuggiro al loro campo sanza séguito di nemici; e·lla notte
            per paura si fuggiro verso Casella, e·llasciarono tutto il loro campo, e·cciò fu a dì
            XXVIII di luglio.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come il re d'Inghilterra co' suoi allegati si puosono ad assedio alla
              città di Tornai, e fu triegua da·lloro al re di Francia.</p>
          </argument>
          <p>Lo re Aduardo, avuta la detta vittoria di mare, come dicemmo adietro, non istette
            ozioso; incontanente scese in terra con sua gente, e venne a Bruggia e poi a Guanto, e
            da' Fiaminghi gli fu fatto onore, come a·lloro signore, faccendogli omaggio come a·rre
            di Francia. E·llà fece parlamento, dove fu il duca di Brabante e 'l conte d'Analdo e
            tutti gli allegati, e quivi ordinaro generale oste sopra la città di Tornai; e sanza
            indugio vi cavalcaro e acamparsi intorno il detto re d'Inghilterra, e il duca di
            Brabante, e il conte d'Analdo, e il duca di Giullieri, e quello di Ghelleri, e il conte
            di Los, e il sire di Falcamonte, con più baroni di Valdireno d'Alamagna in quantità di
            più di VIII<hi rend="sup">M</hi> cavalieri; e·lle ville di Fiandra, e di Brabante e
            d'Analdo per comuni con più di LXXX<hi rend="sup">M</hi> d'uomini bene armati, i più a
            corazzine e barbute, e fecionvi IIII campi; né già per quella piccola rotta avuta a
            Santo Mieri non lasciaro, ma vigorosamente seguiro l'oste del re d'Inghilterra. I due
            campi furono di qua dal fiume dello Scalto, e due di là dal fiume, faccendo grandi e più
            ponti in sulla riviera da potere andare dall'una oste all'altra e potere avere spedita
            la vittuaglia e guernigione dell'oste.</p>
          <p>In Tornai era il conestabole di Francia con bene IIII<hi rend="sup">M</hi> cavalieri e
              X<hi rend="sup">M</hi> sergenti a piè, sanza i cittadini, ch'erano più di XV<hi rend="sup">M</hi>; e tra quelli dentro e quelli di fuori ebbe molti assalti e pugnazzi
            e badalucchi a cavallo e a piè; ma per la molta gente ch'era nella città, e bestie, e
            non proveduta di vettuaglia a sofficienza, avea assai difetti. Onde i cittadini si
            cominciarono a dolere al conestabole, e che levasse loro l'assedio, o elli cercherebbono
            loro accordo. Il conestabole mandò per soccorso al re di Francia, mostrandogli come la
            terra era per perdersi. Il re Filippo di Valos vi venne al soccorso in persona con più
            di X<hi rend="sup">M</hi> cavalieri e popolo grandissimo, e acampossi presso alla città
            a una lega. Ma però l'oste del re d'Inghilterra e degli altri allegati non si mossono,
            ch'erano molto aforzati i campi loro, e signori del combattere e schifare la battaglia.</p>
          <p>I·rre di Francia non potendo combattere co' nimici, né impedire la vittuaglia a' loro
            campi, né fornire Tornai sanza grande pericolo, dubitò forte di perdere la terra. E
            incontanente cercò trattati d'accordo per mano del duca di Brabante con grosso spendio
            a' caporali delle Comuni di Brabante, che non erano così costanti alla guerra come i
            Fiamminghi e li Anoieri. Il re d'Inghilterra non volea intendere trattato, conoscendo
            che·lla terra non si potea difendere né tenere per difetto di vittuaglia; e avendo la
            città di Tornai, ch'è·ssì forte e possente e acostata a Fiandra e Analdo e al Brabante e
            all'altre terre dello 'mperio, e·lla chiave del reame di Francia, avea per vinta la
            guerra; che·rre di Francia non avrebbe tenuta terra da Compigno i·llà.</p>
          <p>Ma i Brabanzoni sentendo il trattato che menava il loro duca, e per la corruzione della
            moneta del re di Francia, come dicemmo dinanzi, feciono punta falsa, e subitamente si
            levaro da campo e tornarono i·lloro paese. Il re d'Inghilterra e gli altri allegati
            veggendosi ingannato e fallito da' Brabanzoni, e a·rre d'Inghilterra fallia moneta, che
            i suoi uficiali di là il ne tenieno a dieta e scarso, compié il trattato al meglio che
            potero, faccendo triegua fino alla san Giovanni all'avenire, rimettendosi della pace nel
            papa e·lla Chiesa di Roma. E se infra 'l termine non fosse fatto l'accordo, riporre la
            città di Tornai nello stato ch'allora era, che non vi si trovò da vivere per VIII
            giorni. E così si giuraro le triegue e·ll'accordo per li due re e gli altri allegati,
            e·llevarsi da oste a dì XXVI di settembre MCCCXL.</p>
          <p>Ma·llo re di Francia non tenne fede, ma come riebbe libero Tornai, il fece fornire per
            II anni; e poi andaro di triegue in triegue, e altre mutazioni di guerre, come 'nanzi
            per li tempi faremo menzione. Lo re d'Inghilterra ristette in Fiandra infino a mezzo
            novembre, che si partì dalle Schiuse, e andonne inn–Inghilterra. E incontanente fece
            prendere i suoi tesorieri e uficiali, che no·ll'aveano ben fornito di moneta, e tolse
            loro molti danari.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come l'armata del re d'Ispagna quasi perì per fortuna.</p>
          </argument>
          <p>Nel detto anno, del mese d'aprile, mandando il re d'Ispagna sua armata di LXXX galee
            sopra i Saracini di Granata, che teneano monte Giobeltaro, acciò che no·llo potessono
            venire a fornire i Saracini di Setta, grande fortuna di mare li soprese; e·lli
            percossono a·tterra e ruppono XXIIII galee con grande danno de' Cristiani. Lasceremo
            alquanto de' fatti degli oltramontani, e torneremo alquanto adietro a raccontare delle
            novità state in questi tempi alla nostra città di Firenze e per l'altra Italia.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">Di grande mortalità e carestia che·ffu in Firenze e d'intorno, e d'una
              cometa ch'aparve.</p>
          </argument>
          <p>In detto anno MCCCXL, all'uscita di marzo, aparve inn–aria una stella cometa in verso
            levante nel fine del segno del Virgo e cominciamento della Libra, i quali sono segni
            umani, e mostrano i beni sopra i corpi umani di grande ditreazione e morte, come diremo
            apresso; e durò la detta commeta pochi mali, ma assai ne seguiro di male significazioni
            sopra le genti, e spezialmente alla nostra città di Firenze. Che incontanente cominciò
            grande mortalità, che quale si ponea malato, quasi nullo ne scampava; e morinne più che
            il sesto di cittadini pure de' migliori e più cari, maschi e femmine, che non rimase
            famiglia ch'alcuno non ne morisse, e dove due o·ttre e più; e durò quella pestilenza
            infino al verno vegnente. E più di XV<hi rend="sup">M</hi> corpi tra maschi e femmine e
            fanciulli se ne sepellirono pure nella città, onde la città era tutta piena di pianto e
            di dolore, e non si intendea apena ad altro, ch'a sopellire morti. E però si fece ordine
            che come il morto fosse recato alla chiesa la gente si partisse; che prima stavan tanto
            che si facea l'asequio, e a tali la predica con solenni ufici a' maggiorenti; e
            ordinossi che non andasse banditore per morti. In contado non fu sì grande la mortalità,
            ma pure ne morirono assai. Con essa pistolenza seguì la fame e il caro, agiunta a quello
            dell'anno passato; che con tutto lo scemo di morti valse lo staio del grano più di soldi
            XXX, e più sarebbe assai valuto, se non che 'l Comune ne fece provedenza di farne venire
            di pelago.</p>
          <p>Ancora aparì un altro nuovo segno; che a dì XVI di maggio del detto anno, di
            mezzogiorno, cadde in Firenze e d'intorno una gragnuola grossa e spessa, che coperse le
            tettora, le terre e·lle vie, alta come grande neve, e guastò quasi tutti i frutti. Per
            questa mortalità, a dì XVIII di giugno, per consiglio del vescovo e di riligiosi si fece
            in Firenze generale processione, ove furono quasi tutti i cittadini sani maschi e
            femmine col corpo di Cristo ch'è a Santo Ambruogio, e con esso s'andò per tutta la terra
            infino a ora di nona, con più di CL torchi accesi. E poi apresso agiunsono di mali
            segni, che·lla mattina di san Giovanni essendo uno grande e ricco cero in su uno
            carroccio fatto per li signori della moneta per offerere a san Giovanni, si stravolse
            sprovedutamente con tutto il carro, e cadde in su' gradi della porta de' priori, e tutto
            si spezzò; e bene fu segno dovea cadere la moneta de' Fiorentini e rompere quelli
            che·lla guidavano, come seguì apresso poco tempo con gran danno de' Fiorentini.</p>
          <p>Quella mattina in San Giovanni cadde uno palchetto, che v'era fatto di costa dal coro,
            dov'erano su tutti i cantori cherici ch'uficiavano, e molti se ne magagnaro delle
            persone. E poi s'agiunse male sopra male, che a dì XX di luglio apresso la notte
            seguente s'aprese uno gran fuoco in Parione, e valicò nella gran ruga da San Brancazio,
            ove si facea l'arte della lana, insino presso alla chiesa, ove arsono XLIIII case con
            gran danno di mercatantie, panni e lane, e maserizie, e di case e palazzi. I Fiorentini
            isbigottiti e impauriti per li detti segni e danni e·ll'arti e·lle mercatantie non
            istettono mai peggio per guadagnare; quelli che reggeano il Comune, per conforto di
            riligiosi per mostrare alcuna piatà, ordinarono che·ssi traessono certi sbanditi di
            bando, pagando al Comune certa gabella, e che' beni de' rubelli ch'erano in Comune
            fossono renduti alle vedove e a' pupilli, a·ccui succedeano; ma non fu perfetta la
            grazia e misericordia, che dovesse piacere a·dDio, però che·ssi dovea ristituire il
            prezzo che in prima li avieno per ordini fatti ricomperare dal Comune alle dette vedove
            e popilli, e non si fece; onde non ristettono a tanto le nostre pestilenze, che per le
            nostre peccata ne seguirono assai apresso, come inanzi leggendo si troverranno, che
            avenne poi in più casi che i vivi ebbono astio de' morti per le soperchie tribolazioni
            occorse alla nostra città.</p>
          <p>Lasceremo alquanto de' fatti di Firenze, e diremo d'altre novità d'intorno, tornando
            assai tosto a seguire dell'aversità ch'avennono alla nostra città di Firenze </p>
        </div2>
        <div2 type="capitolo">
          <head>CXV</head>
          <argument>
            <p rend="italic">Come li Spuletani levaro da oste inn–sconfitta quelli di Rieti.</p>
          </argument>
          <p>Nel detto anno, all'uscita di giugno, il conte di Triveti del regno di Puglia, essendo
            per lo re Ruberto vicaro nella città di Rieti, essendo posto ad oste sopra il castello
            di Luco co' cittadini di Rieti insieme, li Spuletini co·lloro amistà vennero al soccorso
            di quello, e sconfissono il detto conte e quelli di Rieti, con gran dannaggio di presi e
            di morti.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">Come messere Attaviano de' Belforti si fece signore di Volterra.</p>
          </argument>
          <p>Nel detto anno, a dì VIII di settembre, nella città di Volterra si levò romore, e·ffu
            ad arme e battaglia cittadina. L'una parte era capo meser Attaviano di quelli di
            Belforte, che·sse ne volea fare signore; e dall'altra parte il vescovo suo nipote nato
            per femmina, con certi popolani che volieno vivere in libertà; ma·lla tirannia colla
            forza di forestieri invitati per meser Attaviano furono vincitori, e cacciarne il
            vescovo e suoi seguaci, i quali si ridussono in Berignone suo castello, e meser
            Attaviano si fece signore della città, e poi seguitandoli, onde seguì assai di male; e
            fece il detto meser Attaviano uccidere due fratelli del vescovo a tradimento avendoli
            sicurati, costrignendoli per avere il detto castello di Berignone ch'elli avea asediato;
            e 'l vescovo che v'era dentro soferse innanzi di vederli morire che rendere il
          castello.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come certe galee di Genovesi sconfissono i Turchi.</p>
          </argument>
          <p>Nel detto anno XII galee di Genovesi ch'erano ite in Romania per loro mercatantia,
            ritrovandosi nel mare Maggiore di là da Gostantinopoli con CL o più legni tra grossi e
            piccoli armati di Turchi saracini, i Genovesi francamente l'assalirono e missogli
            inn–isconfitta faccendo di loro grande molesta d'ucciderli, ed annegarli in mare, dove
            ne rimaseno morti più di VI<hi rend="sup">M</hi>, e guadagnarono i Genovesi molta roba e
            danari. In questo anno VI altre galee di Genovesi ch'andavano in Fiandra furono prese
            dall'armata dell'Inghilesi a Samavi in Brettagna, e perdervi il valere di CC<hi rend="sup">M</hi> di fiorini d'oro; e così va della fortuna della guerra di mare.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Come in Firenze fu fatta una grande congiurazione, e·lla città fu a
              romore e ad arme.</p>
          </argument>
          <p>Tornando a nostra matera in raccontando l'aversità occorse alla nostra città di Firenze
            in questi tempi per lo suo male reggimento, mi fa molto turbare la mente sperando peggio
            per l'avenire. Considerando che per segni del cielo, né per pistolenze di diluvio, né di
            mortalità, e di fame, i cittadini non pare che temano Iddio, né si riconoscano di loro
            difetti e peccati; ma al tutto abandonata per loro la santa carità umana e civile, e
            solo a baratterie e tirannia con grande avarizia reggere la republica. Onde mi fa temere
            forte del giudicio d'Iddio. E acciò che meglio si possano intendere le motive delle
            disensioni e delle novità occorse, e perché sia assempro a que' che sono a venire, acciò
            che mettano consiglio e riparo a simili casi, sì il narreremo brievemente il difetto del
            male reggimento ch'allora era in Firenze, e quello ne seguì di male, bene che non sia
            però scusa di mali adoperanti contra il Comune.</p>
          <p>Per difetto di mali uficiali e reggenti la città di Firenze si reggea allora e poi un
            tempo per due per sesto di maggiori e più possenti popolani grassi. Questi non volieno a
            reggimento né pari né compagnoni, né all'uficio del priorato né agli altri conseguenti
            ufici mettere, se non cui a·lloro piacea, che facessono a·lloro volontà, schiudendo
            molti de' più degni di loro per senno e per virtù, e non dando parte né a grandi né
            mezzani né minori, come si convenia a buono reggimento di Comune. E oltre a questo, non
            bastando loro la signoria del podestà, e quella del capitano del popolo, e quella
            dell'asecutore degli ordini della giustizia contro a' grandi, ch'erano ancora di
            soperchio a buono reggimento comune, si criarono l'uficio del capitano della guardia; e
            a·cciò elessono e feciono ritornare in Firenze messer Iacopo Gabrielli d'Agobbio, uomo
            sùbito e crudele e carnefice, con C uomini a cavallo e CC a piè al soldo del Comune, ed
            elli con grosso salaro, acciò che facesse a senno de' detti reggenti. Il quale a guisa
            di tiranno, o come esecutore di tiranni, procedea di fatto in civile e cherminale a sua
            volontà, come gli era posto in mano per li detti reggenti, sanza seguire leggi o
            statuti, onde molti innocenti condannò a·ttorto inn–avere e in persona, e tenea i
            cittadini grandi e piccoli in grande tremore, salvo i suoi reggenti, che col suo bastone
            faceano le loro vendette e talora l'offese e·lle baratterie; non ricordandoci noi
            Fiorentini ciechi, overo infignendoci di ricordare quello di male ch'avea operato il
            detto meser Iacopo al simile uficio l'anno MCCCXXXV, e poi mesere Accorrimbono: onde per
            loro difetto era fatto divieto X anni, e no·llo oservaro.</p>
          <p>Di questo inniquo uficio e reggimento erano mal contenti i più di cittadini, e
            massimamente i grandi e possenti; e però certi grandi cercaro cospirazione in città per
            abattere il detto mesere Iacopo, e suo uficio e suoi seguaci reggenti. E più tosto li
            fece muovere, che in que' tempi fu condannato per lo detto mesere Iacopo mesere Piero
            de' Bardi in libre VI<hi rend="sup">M</hi>, perch'avea offeso un suo fedele da Vernia,
            non istrettuale di Firenze, onde gli parve ricevere torto. E meser Andrea de' Bardi era
            costretto di rendere al Comune il suo castello di Mangone, ch'elli s'avea comperato.</p>
          <p>Questi Bardi erano di più possenti cittadini di Firenze d'avere e di persone; e di loro
            danari aveano comperato dalla figliuola d'Alberto conte Vernia e Mangone, e il castello
            dal Pozzo da' conti da Porciano, onde il popolo di Firenze era male contenti, però che
            il Comune vi cusava suso ragione, come inn–adietro inn–alcuna parte facemmo menzione.
            Per lo detto sdegno e superbia di Bardi, e simile di Frescobaldi, per una condannagione
            fatta a meser Bardo Frescobaldi di libre III<hi rend="sup">M</hi>DCC per la pieve a San
            Vincenzo (dissero a·ttorto furono capo della detta congiura e cospirazione, con tutto
            ch'assai dinanzi fosse conceputo per lo male reggimento, come detto è adietro). Co'
            detti Bardi teneno parte di Frescobaldi e di Rossi, e di più case di grandi, e d'alcuna
            possente di popolani di qua da Arno; e rispondea loro il conte Marcovaldo, e più suoi
            consorti da' conti Guidi, i Tarlati d'Arezzo, i Pazzi di Valdarno, Ubertini, Ubaldini,
            Guazalotri da Prato, i Belforti di Volterra e più altri, e ciascuno dovea venire con
            gente a cavallo e a piè in gran quantità, e mandare la notte di Tutti Santi; e·lla
            mattina vegnente, come le genti fossero allo esequio de' morti, levare il romore e
            correre la città, e uccidere mesere Iacopo Gabrielli e' caporali de' reggenti, e
            abattere l'uficio di priori e rifare in Firenze nuovo stato, e·cchi disse disfare il
            popolo. E sarebbe loro venuto fatto certamente per la loro forza e séguito, se non che
            'l sopradetto meser Andrea de' Bardi, o che·lli paresse mal fare, o per altra cagione o
            quistione con suoi consorti, manifestò la detta congiura a Iacopo degli Alberti suo
            cognato e di caporali reggenti. Incontanente il detto Iacopo il rivelò a' priori e agli
            altri suoi compagni reggenti, essi guerniro d'armi e di gente, essendo la città in gran
            paura e sospetto, e ciascuna parte temea di cominciare.</p>
          <p>Ma acciò ch'a' congiurati non giugnesse il loro sforzo, il dì d'Ognisanti nel MCCCXL,
            in sull'ora di vespro, i caporali de' reggenti salirono in sul palagio de' priori, e
            quasi per forza feciono sonare a stormo la campana del popolo, che alcuno di priori
            amici de' Bardi la contesono assai, ciò fu meser Francesco Salvesi e Taldo Valori, l'uno
            priore e·ll'altro gonfaloniere per porta San Piero; onde molto furon ripresi di
            presunzione, e·cche sentissono il trattato. Come la campana cominciò a sonare, tutta la
            città fu commossa a romore, e ad arme a cavallo e a piè, in sulla piazza de' priori co'
            gonfaloni delle compagnie, gridando: »Viva il popolo e muoiano i traditori!». E
            incontanente feciono serrare le porte della città, acciò che gli amici e soccorso de'
            congiurati non potessono entrare nella città, i quali i più erano in via e presso alla
            terra per entrare la notte con gran forza di gente.</p>
          <p>I congiurati veggendo scoperto il loro trattato e fallito il loro aiuto, che quasi
            nullo di loro congiurati di qua dall'Arno rispuose loro né·ssi scopersono per paura del
            popolo, e 'l popolo commosso a furore contro a' congiurati, si tennero morti, e intesono
            solo al loro scampo e riparo, guardando i detti casati d'Oltrarno i capi de' ponti,
            saettando e uccidendo chi di là volesse passare; e misono fuoco a capo di due ponti di
            legname, ch'allora v'erano, l'uno contra le case de' Canigiani e·ll'altro di
            Frescobaldi; acciò che 'l popolo nogli assalisse, credendosi tenere il sesto d'Oltrarno
            tanto che 'l soccorso venisse. Ma·cciò venne loro fallito, che i popolani d'Oltrarno
            francamente gli ripugnaro, e tolsono loro i ponti coll'aiuto di popolani di qua
            dall'Arno, ch'andaro i·lloro aiuto per lo ponte alla Carraia. Messer Iacopo Gabrielli
            capitano si stava armato a·ccavallo in sulla piazza colla cavalleria, con gran paura e
            sospetto, sanza usare alcuno argomento o riparo di savio e valente capitano; istando
            fino alla notte quasi come stupefatto; onde molto fu biasimato.</p>
          <p>Ma il valente messer Maffeo da Ponte Carradi, allora nostro podestà, francamente con
            sua compagnia armato a cavallo passò il ponte Rubaconte con pericolo grande e rischiò di
            sua persona, e parlò a' congiurati con savie parole e cortesi minacce, li condusse la
            notte sotto sua sicurtà e guardia a partirsi fuori della città per la porta da San
            Giorgio, sanza quasi romore d'uomini o spargimento di sangue, o incendio o ruberie, onde
            molto fu commendato, ch'ogni altro modo era con grande pericolo della cittade. E come
            furono partiti, il popolo s'aquetò, e l'altro di apresso fatta di loro condannagione si
            disarmaro i popolani, e ciascuno fece i suoi fatti come prima. Per sì fatto modo
            guarentì Idio la nostra città di grande pericolo, non guardando a' nostri peccati e male
            reggimento di Comune; ma per non essere di tanto benificio grati a·dDio, la detta
            congiura ebbe apresso di male sequele a danno della nostra città, come inanzi si farà
            menzione.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Chi furono i congiurati che furono condannati.</p>
          </argument>
          <p>Partiti i detti congiurati, il dì apresso si tenne consiglio come si dovesse procedere
            contro a·lloro; per lo migliore del Comune si prese di non fare grande fascio, però ch'a
            troppi cittadini sarebbe toccato, che sentiro la detta congiura e·ss'aparecchiarono con
            arme e cavalli, ma non si mostrarono; ma solamente si procedesse contro a quelli
            caporali che si mostraro e furono in arme, i quali furono citati e richesti; e non
            comparendo subitamente furono condannati nell'avere e nelle persone, siccome ribelli e
            traditori del loro Comune. I quali furono la prima volta l'infrascritti: messere Piero
            di meser Gualterotto de' Bardi e Bindo e Aghinolfo suoi fratelli, Andrea e Gualterotto
            di Filippozzo e Francesco loro nipote, messer Piero di Ciapi suo nipote, messer Gerozzo
            di meser Cecchino e meser Iacopo di meser Guido, mesere Simone di Gerozzo, ma non v'ebbe
            colpa di certo; Simone e Cipriano di Geri, e Bindo di Benghi, tutti della casa de'
            Bardi; messer Iacopo priore di Sa·Iacopo, messer Albano, messer Agnolo Giramonte e Lapo
            suoi nipoti, messer Bardo Lamberti, Niccolò e Frescobaldo di Guido, Giovanni e Bartolo
            di mesere Fresco, Iacopo di Bindo e Geri di Bonaguida, Mangeri di meser Lapo, tutti di
            Frescobaldi; e Andrea Ubertelli, Giovanni di Nerli, ser Tomagno degli Angiolieri,
            capellano del detto priore, Salvestrino e Ruberto di Rossi, più de' suoi consorti che vi
            tenieno mano, non si mostrarono; di qua dall'Arno non si mostrò alcuno.</p>
          <p>I loro palazzi e beni in città e in contado a·ffurore furono disfatti e guasti. E
            ordinossi con tutte le terre vicine guelfe e quelli della lega di Lombardia che non
            ritenessono i detti nuovi ribelli. E di ciò feciono il peggiore, per la qual cosa i
            detti n'andaro i più a Pisa, e il priore a corte di papa a procurare quanto poterono in
            detto e in fatto contro al Comune di Firenze. Per la detta diliberazione della nostra
            città per lo Comune a dì XXVI di novembre si fece una grande processione e offerta a San
            Giovanni per tutte l'arti, e s'ordinò ch'ogni anno per l'Ognisanti si facesse; e
            ordinossi di trarne di bando gli sbanditi per certa gabella per fortificare il popolo;
            che·ffu gran male a recare in città molti rei uomini e mafattori.</p>
          <p>Ma altro rimedio ci voleva per apaciare Iddio, a·llui la gratitudine e tra' prossimi
            cittadini la carità, ma ad altro s'intese; e ordinossi che ogni popolano che potesse
            fosse armato di corazze e barbute alla fiamminga, e impuosone VI<hi rend="sup">M</hi>, e
            molte balestra per fortificare il popolo. E del mese di gennaio seguente il Comune
            comperò Mangone da meser Andrea de' Bardi VII<hi rend="sup">M</hi>DCC fiorini d'oro,
            scontandone MDCC che 'l Comune v'avea spesi inn–acconcime inanzi si rendesse a messere
            Benuccio Salimbeni marito della detta contessa da Mangone. E il castello di Vernia
            s'arrendé al Comune di Firenze pagandone a meser Piero de' Bardi, che v'era dentro
            asediato, fiorini IIII<hi rend="sup">M</hi>DCCCLX d'oro. E fecesi dicreto per lo Comune
            che nullo cittadino potesse aquistare o tenere castello di fuori di nostro contado e
            distretto di lungi il meno per venti miglia.</p>
          <p>E del detto mese di gennaio furono condannati VIIII di conti Guidi ch'avieno tenuta
            mano alla sopradetta congiura; e furo quasi tutti i loro caporali, salvo il conte Simone
            e Guido suo nipote da Battifolle che non assentiro alla detta congiura. Di ciò furono
            ripresi molto da' savi quelli che governavano la città, di condannare i nostri possenti
            vicini i conti Guidi, a recarline a scoperti nimici di quello peccato che non condannaro
            i nostri cittadini ch'erano colpevoli, come co·loro alla detta congiura; bene
            s'aparecchiarono in arme co·lloro fedeli per venire a Firenze. E poi più d'un anno
            apresso fu scoperto un altro trattato co' detti nuovi ribelli, onde fu preso Schiatta
            de' Frescobaldi, e tagliatogli il capo, e condannati Paniccia di Bernardo, e Iacopo di
            Frescobaldi, e Biordo di meser Vieri, e Giovanni Ricchi de' Bardi, e Antonio degli
            Adimari, e Bindo di Pazzi, tutti come ribelli. Lasceremo alquanto de' nostri fatti di
            Firenze, ch'assai ce n'è convenuto dire a questa volta, faccendo incidenzia per dire
            alquanto d'altre novità istate in questi tempi per l'universo; ma tosto vi torneremo a
            dire, ch'assai ci cresce materia a' nostri fatti.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">Come il re di Spagna sconfisse i Saracini in Granata.</p>
          </argument>
          <p>Nel detto anno, in calen di novembre, furono sconfitti i Saracini di Setta e dell'altro
            paganesimo di Barberia e di Levante ch'erano passati di qua da·mmare, innumerabile
            quantità, al soccorso di quelli di Granata, per lo buono re di Spagna; e rimasene tra
            morti e presi più di XX<hi rend="sup">M</hi>, con molto tesoro e arnesi di Saracini.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Come arse Portoveneri.</p>
          </argument>
          <p>Nel detto anno, il dì di calen di gennaio, s'aprese fuoco in Portoveneri nella riviera
            di Genova, e·ffu sì impetuoso, che non vi rimase ad ardere casa piccola o grande, salvo
            i due castelli, overo rocche, che v'hanno i Genovesi, con infinito danno d'avere e di
            persone, e non sanza giudicio di Dio, che quelli di Portoveneri erano tutti corsali, e
            pirati di mare, e ritenitori di corsali.</p>
        </div2>
        <div2 type="capitolo">
          <head>CXXII</head>
          <argument>
            <p rend="italic">Come in Firenze si feciono due capitani di guardia.</p>
          </argument>
          <p>Nel detto anno, in calen di febraio, si partì di Firenze il tiranno, meser Iacopo de'
            Gabrielli d'Agobbio, ricco delle sangui de' Fiorentini ciechi, che più di XXX<hi rend="sup">M</hi> fiorini d'oro si disse ne portò contanti. Ver'è che per la sua
            partita i savi rettori di Firenze corressono il loro errore del suo tirannico uficio, e
            scemaro le spese del Comune, overo le radoppiarono, che là dove prima avieno uno
            bargello per loro esecutore ne elessono due, l'uno a petizione del detto meser Iacopo e
            suo parente (ciò fu meser Currado della Bruta, capitano della guardia in città per
            arricchire la povertà di Marchigiani), l'altro a guardia in contado sopra gli sbanditi,
            meser Maffeo da Ponti Carradi di Brescia stato nostro podestà: questi n'era più degno
            per le sue virtù e operazioni; ma·ll'uno e·ll'altro uficio era d'oltraggio e a grande
            danno e spesa del Comune. Ma i reggenti cittadini per mantenere le loro tirannie, e tali
            di loro baratterie, come dicemmo adietro, gli sostenieno a tanto danno di Comune e
            gravezza di cittadini per essere temuti e grandi.</p>
          <p>Ma poco apresso Iddio ne mostrò giudicio assai aperto per le loro prave operazioni, a
            gran danno e vergogna e abasamento del nostro Comune, come inanzi faremo menzione. Ma
            gravami che non fu sopra le loro persone propie, com'erano degni i mali operanti, e come
            toccò ad alquanti di loro. Ma Iddio si riserba e non lascia nullo male impunito, bene
            non sia a tempi e piacere de' disideranti; e spesso pulisce il popolo per li peccati de'
            rettori, e non sanza giusto giudicio, però che il popolo è bene colpevole a sostenere le
            male operazioni di loro reggenti; e questo basti a tanto.</p>
        </div2>
        <div2 type="capitolo">
          <head>CXXIII</head>
          <argument>
            <p rend="italic">Come i Pugliesi e' loro seguaci furono cacciati di Prato.</p>
          </argument>
          <p>Nel detto anno, del mese di febraio, i Guazaliotri di Prato col caldo e favore di certi
            Fiorentini levarono a romore la terra di Prato per sospetto de' Pugliesi e Rinaldeschi
            loro vicini, overo per rimanerne signori; e battaglia ebbe nella terra, e morivvi
            alquanti dell'una parte e dell'altra; alla fine i detti Pugliesi e Rinaldeschi co·lloro
            seguaci furono cacciati della terra, e molti altri fatti confinati, e' Guazzalotri ne
            rimasono signori.</p>
        </div2>
        <div2 type="capitolo">
          <head>CXXIV</head>
          <argument>
            <p rend="italic">Come la città di Lucca volle essere tolta a messere Mastino da
            Verona.</p>
          </argument>
          <p>Nel detto anno e mese di febraio meser Francesco Castracani delli Interminelli ordinò
            col favore di Pisani di torre la città a mesere Mastino con alcuno trattato d'entro,
            vegnendo di fuori con gente assai a cavallo e a piè. Guiglielmo Canacci vicario di meser
            Mastino scoperto il trattato prese il Ritrilla delli Uberti e XIII cittadini, che vi
            teneano mano, e corse e guarentì la terra, come piacque a·dDio per riserballa a'
            Fiorentini per loro grande danno e vergogna, come in poco tempo apresso si potrà
            trovare. E poi il detto Guiglielmo fece oste in Carfagnana, e tolse più terre che tenea
            il detto meser Francesco Castracani.</p>
        </div2>
        <div2 type="capitolo">
          <head>CXXV</head>
          <argument>
            <p rend="italic">Come il castello di San Bavello s'arrendé a' Fiorentini.</p>
          </argument>
          <p>Nell'anno di Cristo MCCCXLI, a dì XV d'aprile, i Fiorentini avendo fatto porre oste al
            castello di San Bavello di Guido Alberti di conti Guidi, infino che fu condannato cogli
            altri conti, come dicemmo poco adietro, per cominciare l'esecuzioni delle loro
            condannagioni, essendo molto stretto, e non attendea soccorso, s'arrendé al Comune di
            Firenze salve le persone. Il quale feciono tutto diroccare per ricordo e vendetta contro
            al detto Guido: che più tempo dinanzi avendo il Comune di Firenze per sua lettera
            richesto e citato il detto Guido per alcuna cagione, per dispetto del nostro Comune nel
            detto San Bavello dinanzi a più suoi fedeli al messo del Comune fece mangiare la detta
            lettera con tutto il sugello, e poi accomiatandolo villanamente, dicendo per dispetto
            del Comune, se più vi tornasse, o egli o altri, gli farebbe impiccare per la gola; onde
            sentendosi in Firenze, grande sdegno ne venne quasi a tutti i cittadini.</p>
        </div2>
        <div2 type="capitolo">
          <head>CXXVI</head>
          <argument>
            <p rend="italic">D'uno fuoco s'aprese in Firenze.</p>
          </argument>
          <p>Nel detto anno, la notte seguente di calen di maggio, s'aprese il fuoco in Terma in una
            casa ch'abitava Francesco di meser Rinieri Bondelmonti, e arsonvi IIII suoi fanciulli
            maschi con ciò ch'elli v'avea, non potendoli iscampare; onde fu una grande pietade; ma
            non sanza giudicio di Dio, che 'l detto Francesco aveva occupata la detta casa e tolta a
            una donna vedova cui era; ma il peccato fu delli innocenti figliuoli, che portarono la
            pena a' loro corpi della colpa del padre.</p>
        </div2>
        <div2 type="capitolo">
          <head>CXXVII</head>
          <argument>
            <p rend="italic">Come mesere Azzo da Coreggia rubellò e tolse Parma a meser Mastino.</p>
          </argument>
          <p>Nel detto anno, tornando da Napoli dal re Ruberto mesere Azzo da Coreggia di Parma,
            avendo trattato col re e colli ambasciadori di meser Luchino ch'erano a Napoli lega e
            compagnia, e di rubellare Parma a meser Mastino. Valicò per Firenze chiusamente, e poi
            ristette alla Scarperia in Mugello per VIII dì, tenendo trattato e ragionamento con
            certi nostri cittadini reggenti di torre e rubellare la città di Parma a meser Mastino
            suo nipote e benefattore per esserne al tutto signore; che meser Mastino l'avea tolta a'
            Rossi e a Gran Quirico, e rimessi que' da Coreggia suoi zii in Parma, tutto ne volesse
            esere signore e sovrano. I Fiorentini intesono al trattato e favorallo, isperando come
            Parma fosse tolta a meser Mastino di potere avere agevolmente la città di Lucca; il
            detto meser Azzo ci tradì poi, come si vedrà pe' suoi processi. E com'elli fu in
            Lombardia diè compimento all'opera coll'aiuto di quelli da Gonzago signori di Mantova e
            di Reggio, e fatti nimici di quelli della Scala. E a dì XXII di maggio datali l'entrata
            di Parma da quelli di sua parte dentro, corse la terra, e con tradimento ne cacciò la
            gente di meser Mastino che di lui non si prendieno guardia, e fecesene signore. Per la
            qual mutazione di Parma si può dire fosse assediata la città di Lucca e quasi perduta
            per meser Mastino, che no·lla potea fornire sanza grande costo; onde i Fiorentini si
            mostrarono molti allegri; ma non sapeano il futuro che·nne dovea loro avenire.</p>
          <p>Messere Mastino veggendosi tolta Parma, la quale a·llui era la chiave e porta di potere
            entrare a sua posta in Toscana, e per quella forma mantenea la città di Lucca, veggendo
            che no·lla potea tenere sanza suo gran costo e pericolo, incontanente con savia e sagace
            pratica cercò di venderla e co' Pisani e co' Fiorentini, che a gara ciascuno ne volea
            esere signore, e con ciascuno tenea trattato. I Pisani per paura di non volere i
            Fiorentini vicini, e così di presso e colla forza di Lucca, temieno di loro stato, e
            cercarono in prima di torla a mezzo co' Fiorentini; ma tutto era con frode e con vizio
            Pisanoro. Ancora sentendo questa cerca meser Luchino Visconti signore di Melano, che·ssi
            facea nimico di meser Mastino, proferse a' Fiorentini, se·lla città di Lucca volessono
            asediare e torla a meser Mastino, di darne aiuto all'asedio M de' suoi cavalieri fermi,
            e volerne da·lloro certa somma di moneta; ed era il meglio a·ffarlo per vendicarsi del
            tradimento del Mastino; e venia tosto fatto con poco affanno e spesa, a comparazione di
            quello ne seguì poi. Ma i Fiorentini, non fidandosi dell'antico nimico, non vi si
            vollono accordare, overo nol promisse il divino distino overo providenza. Ma i
            Fiorentini come grandi e·llarghi e sicuri mercatanti, e migliori d'altre mercatantie che
            di guerra, vollono fare a·lloro senno, e i Pisani il somigliante; onde fu e seguì molto
            male per l'uno Comune e per l'altro, ma più per li Fiorentini in questo anno medesimo e
            apresso, come assai tosto faremo menzione, spedite, prima di raccontare altre novità
            state d'intorno in questo tempo.</p>
        </div2>
        <div2 type="capitolo">
          <head>CXXVIII</head>
          <argument>
            <p rend="italic">Come il re Ruberto ebbe Melazzo in Cicilia per assedio.</p>
          </argument>
          <p>Nel detto tempo, avendo il re Ruberto presa l'isola di Lipari in Cicilia, come adietro
            facemmo menzione, e veggendo per lo detto aquisto assai gli era possibile d'avere
            Melazzo che v'è alla 'ncontra, e quello avuto potere più strignere Messina, sì fece
            armare a Napoli XLV tra galee e uscieri, e più altro navilio grosso e minuto da portare
            foraggio e altro guernimento d'oste, con DC cavalieri e M pedoni oltre a' marinieri. Col
            suo amiraglio partì di Napoli la detta armata a dì XI di giugno del detto anno, e per
            terra mandò il re in Calavra messer Ruggieri di Sanseverino con gente d'arme a cavallo e
            a piè per rinfrescare l'armata, come avesse presa terra. La quale armata giunse in
            Cicilia a dì XV di giugno, e bene aventurosamente si puosono all'asedio della terra di
            Melazzo per terra e per mare, chiudendola dal lato fra terra ove si ricoglie quasi a
            isola per ispazio d'uno migliaio, con grande fosso e isteccati con molte bertesche; e
            simile verso la terra di Melazzo con fosso e steccati, sicché non ne potea uscire né
            entrare persona, se non per furto, sanza gran pericolo. E il navilio era d'intorno alla
            guardia del porto e della piaggia.</p>
          <p>Melazzo era ben fornito e di gente d'arme e di vettuaglia per più d'uno anno, e poco
            curavano l'assedio; ma lo re Ruberto il fece continovare con molto affanno e spendio, e
            fece cominciare a far fare un grosso muro dentro al fosso e steccato detto dinanzi sì
            che il campo era molto forte. E veggendo don Piero signore dell'isola che·ll'asedio pure
            continovava, e a quelli di Melazzo venia fallendo la vittuaglia, tre volte vi venne con
            tutto lo sforzo di Ciciliani ad asalire il campo, e simile feciono que' della terra dal
            lato d'entro; ma invano furono gli asalti, ma con gran danno de' Ciciliani, per la
            fortezza del campo e rinfrescamento che facea fare al continuo il re Ruberto all'oste.
            Fallendo la vettuaglia alla terra per lo lungo assedio e per l'affanno del detto
            osteggiare, don Piero, che·ssi facea re di Cicilia, amalò e morìo. Per la qual cosa
            Melazzo s'arrendé all'amiraglio del re Ruberto a dì XV di settembre MCCCXLI, salvo
            l'avere e le persone, e di terrazzani e di forestieri. Il quale fu un bello aquisto al
            re Ruberto, tutto gli costasse più di L<hi rend="sup">M</hi> once d'oro; fece lasciare
            guernita la terra di gente d'arme e di vittuaglia.</p>
        </div2>
        <div2 type="capitolo">
          <head>CXXIX</head>
          <argument>
            <p rend="italic">Come messer Alberto della Scala andò sopra Mantova e tornonne in
              isconfitta.</p>
          </argument>
          <p>Nel detto anno, a dì XI di giugno, messer Alberto della Scala venne ad oste sopra il
            mantovano con M cavalieri e MD pedoni di masnade sanza i paesani, per l'aiuto che quelli
            da Gonzago signori di Mantova aveano dato a messere Azzo da Coreggia, quando rubellò
            Parma a meser Mastino, mandando loro soccorso. A' detti signori di Mantova, e coll'aiuto
            di quelli da Melano, furono loro alla 'ncontra con DCCC cavalieri e popolo assai, e
            ingaggiarsi di combattere. Alla fine meser Alberto rifiutò la battaglia, e partissi
            quasi inn–isconfitta, lasciando ciò ch'avea nel campo suo con gran danno e vergogna.</p>
        </div2>
        <div2 type="capitolo">
          <head>CXXX</head>
          <argument>
            <p rend="italic">Come i Fiorentini patteggiarono di comperare Lucca da meser Mastino, e
              mandaro però loro stadichi a Ferrara.</p>
          </argument>
          <p>Tornando a nostra matera, mi conviene raccontare della folle impresa fatta per lo
            nostro Comune di Firenze della città di Lucca, come cominciammo a narrare nella fine del
            terzo capitolo iscritto adietro. Avendo i caporali rettori di Firenze a mano il trattato
            con meser Mastino della Scala di comperare da·llui la città di Lucca e 'l suo distretto,
            ch'elli tenea libera e spedita, la quale, come dicemmo adietro, tenea bargagno co'
            Pisani e col nostro Comune di darla a·cchi più glie ne desse, si criò in Firenze, del
            mese di luglio MCCCXLI, uno uficio di XX cittadini popolani a seguire il detto trattato
            con piena balìa di ciò fare, e di fare venire danari in Comune per ogni via e modo
            ch'a·lloro paresse, e fare guerra, e oste, e pace, e lega, e compagnia, come e con cui
            a·lloro piacesse, per termine di loro uficio d'uno anno, non possendo essere asindacati
            di cosa che facessono. La qual cosa fu confusione e pericolo del nostro Comune, come si
            mosterrà apresso per loro processi. I nomi de' quali non ligisterremo in questo, però
            che non sono degni di memoria di loro virtù o buone operazioni per lo nostro Comune, ma
            del contrario, come inanzi per le loro operazioni si potrà vedere, acciò che' nostri
            successori si guardino di dare le sformate balìe a' nostri cittadini per lunghi tempi.
            Le quali per isperienza si manifesta per antico e per novello essere la morte e
            abassamento del nostro Comune, però che nulla fe' o carità era rimasa ne' cittadini, e
            spezialmente ne' reggenti, a conservare la republica; ma ciascuno alla sua singularità o
            di suoi amici per diversi studi o modi. E però cominciò ad andare al dichino il nostro
            Comune al modo di Romani, quando intesono alle loro singularità e·llasciarono il bene
            comune. E non sanza cagione, quando de' maggiori e de' più possenti popolani di Firenze
            diputati al detto uficio ne furono capo ed esecutori. Bene ve n'ebbe alcuni tra·lloro
            innocenti, secondo si disse.</p>
          <p>Confermato il detto uficio per consigli, incontanente seguiro il trattato con meser
            Mastino, e per ingannare i Pisani overo noi medesimi, li si promisono e fermaro co' suoi
            procuratori di dare CCL<hi rend="sup">M</hi> di fiorini d'oro in certe paghe; avendo il
            nostro Comune debito a dare a' cittadini per la guerra del Mastino più di CCCC<hi rend="sup">M</hi> di fiorini d'oro; e potendola avere Lucca da' Tedeschi dal Cerruglio
            l'anno MCCCXXVIIII, come dicemmo adietro, per LXXX<hi rend="sup">M</hi> di fiorini
            d'oro, che·ffu savia provedenza, overo molto folle per lo nostro Comune; e più ancora,
            essendo in quistione e in bargagno co' Pisani, e quasi come tutta guasta e assediata. E
            per osservare i patti a mesere Mastino a dì VIIII d'agosto del detto anno mandarono a
            Ferrara sotto la guardia de' marchesi, siccome amici e mediatori dal nostro Comune, a
            meser Mastino L stadichi: II de' detti XX in persona, e XVIII figliuoli o fratelli o
            nipoti degli altri XX, e XXX altri cittadini; de' quali L stadichi v'ebbe VII cavalieri
            e X donzelli delle maggiori case di Firenze, e gli altri di maggiori e più ricchi
            popolani e mercatanti della nostra città.</p>
          <p>E noi autore di questa opera, tutto ch'a·nnoi non si confacesse e fosse contra nostra
            volontà, fummo del detto collegio e numero per lo sesto di porta San Piero, e istemmo in
            Ferrara due mesi e mezzo con più di CL cavalli al continovo, e ciascuno con famigliari
            vestiti d'assise, con grandi e onorate spese, sperando d'avere gran vittoria della detta
            impresa, e ricevendo grande onore da' signori marchesi di conviti al continuo. E meser
            Mastino vi mandò uno suo figliuolo bastardo con LX stadichi gentili uomini di Verona e
            di Vincenza e del suo distretto, o loro figliuoli. Ma non comparivano in Ferrara apo i
            Fiorentini d'assai di nobiltà e d'orrevolezza. I detti XX, fatta la detta impresa,
            feciono al continovo molte disordinate spese, gravezze a' singulari cittadini di
            prestanze e d'imposte per essere forniti di moneta; veggendosi venire in aspra guerra
            co' Pisani per la detta compera di Lucca, e' soldarono di nuovo gente da cavallo e da
            piè d'arme in grande quantità; e spendieno ogni mese più di XXX<hi rend="sup">M</hi>
            fiorini d'oro. E richiesono d'aiuto i vicini e·lli amici.</p>
          <p>E nota, lettore, se meser Mastino seppe fare savia e alta vendetta della guerra e
            ingiuria ricevuta da' Fiorentini per lo suo tenere di Lucca, vendendola loro per ingordo
            pregio, sì fatta medesima azione di Lucca assediata, e con aspra guerra co' Pisani e
            cogli altri loro vicini e co' Lombardi suoi nimici, come apresso faremo menzione,
            tornando alquanto adietro.</p>
        </div2>
        <div2 type="capitolo">
          <head>CXXXI</head>
          <argument>
            <p rend="italic">Come i Pisani si puosono ad assedio alla città di Lucca.</p>
          </argument>
          <p>I Pisani sentendo al continuo il trattato che' Fiorentini tenieno con messere Mastino
            d'avere la città di Lucca, ed ellino con meser Mastino non potendosi accordare,
            riserbando la fortuna a' Fiorentini la mala derrata di Lucca colle sue sequele,
            nonn–istettono i Pisani oziosi, ma inanzi che' Fiorentini compiessono la folle compera
            di Lucca, di più mesi si providono, e incontanente soldarono cavalieri, sicché da·lloro
            ebbono MCC cavalieri e CCC cavallate di cittadini. E·cciò potieno bene fare, che il loro
            Comune avea di mobile ragunati più di CL<hi rend="sup">M</hi> di fiorini d'oro, e
            mandaro loro ambasciadori a Milano, e feciono lega e compagnia con meser Luchino
            Visconti signore di Milano e fatto nimico di meser Mastino. E nonn–è da dimenticare di
            mettere in nota uno crudele tradimento commesso per li Pisani per recarsi ad amico meser
            Luchino.</p>
          <p>Uno messere Francesco da Postierla di nobili di Milano, cui n'avea cacciato, il quale
            ito a·ccorte a lamentarsi al papa, e volendo tornare in Toscana, essendo amico al suo
            parere de' Pisani, mandò a·lloro per navile che 'l levasse da Marsilia, e per sicurtà di
            suo salvocondotto il Comune di Pisa gli mandaro una loro galea armata passaggera, e
            lettera di salvocondotto, ove si ricolse. Arrivato a Pisa, com'era ordinato il
            tradimento con meser Luchino, incontanente il detto meser Francesco, uomo di grande
            autorità e valore, con due suoi figliuoli i Pisani mandaro legati a Milano; a·ccui meser
            Luchino fece tagliare la testa. E per tale vittima si fece la lega e compagnia da meser
            Luchino e Pisani, della quale per lo innormo peccato commesso per li Pisani poco apresso
            fu aperta vendetta fatta contro a' Pisani, come si troverrà leggendo.</p>
          <p>Ma il detto messer Luchino oltre a·cciò volle promissione da·lloro di L mila fiorini
            d'oro in certi termini, e dierli XII stadichi i Pisani di figliuoli di loro conti e di
            migliori e di più cari cittadini per osservare i patti; e meser Luchino mandò loro M
            cavalieri colle sue insegne a soldo di Pisani, e capitano meser Giovanni Visconti suo
            nipote. E' signori di Mantova e di Reggio mandaro loro CC cavalieri, e quelli da
            Coreggia di Parma CL cavalieri, e meser Albertino da Carrara di Padova CC cavalieri per
            contrari di meser Mastino; e feciono lega con tutti i conti Guidi salvo col conte Simone
            e 'l nipote, e cogli Ubaldini, e col signore di Furlì, e cogli altri Ghibellini di
            Romagna, e col dogio di Genova, che tutti diedono loro aiuto di cavalieri o di
            balestrieri; e tali colle loro forze mossono guerra e ruppono le strade a' Fiorentini;
            e·cciò fu per procaccio e trattato di nostri nuovi ribelli.</p>
          <p>E ciò fatto per li Pisani, come seppono che i Fiorentini avieno fermo il patto con
            meser Mastino, e mandati gli stadichi, di presente a dì<gap/> d'agosto ebbono il
            castello del Cerruglio, quello di Montechiaro per III<hi rend="sup">M</hi> fiorini d'oro
            ne spesono a' masinadieri che·ll'aveano in guardia per meser Mastino; e guernirli di
            loro gente, per impedire gli andamenti de' Fiorentini al soccorso di Lucca. E·cciò
            fatto, con tutta la loro cavalleria e popolo per comune subitamente a dì<gap/> d'agosto
            del detto anno vennero alla città di Lucca, e puosonvi l'assedio intorno intorno, e 'n
            poco tempo apresso l'affossaro e steccaro con bertesche dalla Guscianella, che va a
            Pontetetto, infino al fiume del Serchio, che·ffu per ispazio di più di VI miglia. E
            simile teneno il procinto della Guscianella insino al Serchio di sopra guernito di
            fortezze e di gente, ch'era altressì grande spazio o più. E poi apresso alla città
            feciono un altro fosso con isteccati, che·ffu una maravigliosa opera fatta in poco
            tempo, per modo che nullo potea entrare o uscire di Lucca sanza grande pericolo; e al
            continovo v'era per comune i due quartieri di Pisa a muta, e talora i tre quartieri, e
            così di loro molti contadini e balestrieri, assai genovesi; e bisognava bene, sì era
            lungo il procinto.</p>
          <p>E in mezzo di detti due procinti era accampata l'oste de' Pisani e di Lombardi in tre
            siti e campi spianati dall'uno campo all'altro. E·cciò poterono fare liberamente e sanza
            contasto, perciò che' Fiorentini per la 'mprovisa e sùbita impresa di Pisani non erano
            ancora aparecchiati al contasto e in Lucca non avea da CL cavalieri di meser Mastino e D
            pedoni di soldo, ond'era capitano Guiglielmo Canacci; e co·llui Frignano da Sesso, e
            Ciupo delli Scolari, e meser Bonetto tedesco, ch'avieno assai a·ffare pure di guardare
            la città. Ma il detto Guiglielmo Canacci al continuo proccurava Lucca per li Pisani. E
            partissi di Lucca e andò però a meser Mastino, e·llasciò la guardia agli altri detti
            capitani. Lasceremo alquanto di Pisani e del loro assedio di Lucca, e diremo tornando
            alquanto adietro quello che i Fiorentini feciono per la detta guerra mossa per li
            Pisani.</p>
        </div2>
        <div2 type="capitolo">
          <head>CXXXII</head>
          <argument>
            <p rend="italic">Come i Fiorentini si forniro essendo i Pisani all'assedio di Lucca, e
              cavalcaro sopra quello di Pisa.</p>
          </argument>
          <p>Sentendo i Fiorentini l'aparecchio d'oste che faceano i Pisani, inanzi che ponessono
            l'assedio alla città di Lucca incontanente crebbono la loro cavalleria, sicché egli
            ebbono II<hi rend="sup">M</hi> cavalieri a soldo loro, e mandaro per l'amistadi, per
            esser aparecchiati se' Pisani movessono loro guerra. I Sanesi ne mandarono CC cavalieri
            il Comune, e C le case guelfe di Siena, e CC balestrieri, i Perugini CL cavalieri,
            quelli d'Agobbio con meser Iacopo Gabrielli con L cavalieri, il signore di Bologna CCC
            cavalieri, il marchese da Ferrara CC cavalieri, meser Mastino CCC cavalieri, e dalle
            terre guelfe di Romagna CL cavalieri, dal signore di Volterra il figliuolo con L
            cavalieri e CC pedoni, messere Tarlato d'Arezzo con L cavalieri e CC pedoni. Prato XXV
            cavalieri e CL pedoni, San Miniato CCC pedoni, San Gimignano e Colle ciascuno CL pedoni.</p>
          <p>Come i Fiorentini ebbono ragunata loro gente e amistadi elessono per capitano di guerra
            messer Maffeo da Ponte Carradi di Brescia, ch'era loro capitano di guardia. E questo fu
            il secondo gran fallo de' Fiorentini apresso al primo della folle compera di Lucca che
            con tutto che meser Maffeo fosse un valente e buono cavaliere, non era sofficiente duca
            a guidare sì grande esercito. Che nella nostra cavalleria aveva L o più conestaboli di
            maggiore affare di lui; ma·ll'ambizione dell'uficio de' XX e delli altri reggenti ebbono
            a schifo il savio consiglio del re Ruberto, ch'al tutto biasimava la 'mpresa di Lucca. E
            però non vollono per capitano niuno de' reali suoi nipoti né altri grandi baroni, per
            guidare la 'mpresa più a·lloro senno. E ciò fatto, feciono cavalcare loro capitano colla
            sopradetta cavalleria e popolo grandissimo a Fucecchio e all'altre terre del Valdarno. E
            mandaro loro ambasciadori a Pisa a richiedere e protestare a' Pisani che non si
            travagliassono della 'mpresa di Lucca, com'era ne' patti della pace spressamente
            tra·lloro. I Pisani diedono loro infinte e false scuse, e di presente presono il
            Cerruglio e Montechiaro, e puosono l'assedio con tutta loro oste alla città di Lucca.</p>
          <p>E come dicemmo nel passato capitolo, i Fiorentini aveggendosi della impresa e
            tradimento di Pisani di presente feciono cavalcare la loro oste, ch'era nel Valdarno di
            sotto, in sul contado di Pisa, e furono III<hi rend="sup">M</hi>DC cavalieri e più di
              X<hi rend="sup">M</hi> pedoni di soldo. E di presente presono il Ponte ad Era e il
            fosso Arnonico, e guastarono e arsono tutto il borgo di Cascina, e·lla villa di San
            Sevino e di San Casciano, e infino al borgo delle Campane presso a Pisa a due miglia. E
            poi si rivolsono per la via che va in Valdera, e andaro fino a Ponte di Sacco, levando
            grandi prede e faccendo grandi arsioni sanza contasto alcuno, istando sopra il contado
            di Pisa per più dì; e più sarebbono stati, se non che grande fortuna di pioggia li
            sopprese; onde avendo arse e guaste le villate non vi potero dimorare né andare più
            inanzi, e tornarsi a Fucecchio e nell'altre castella di Valdarno. E nota che questo fu
            il terzo gran fallo della impresa di Lucca e mala capitaneria, e·cciò non si riprende
            dopo il fatto. Ch'assai si vide chiaro, e si disse inanzi per li savi e intendenti, ch'a
            volere levare l'assedio da Lucca e disertare i Pisani l'oste di Fiorentini si dovea
            porre al fosso Arnonico ch'era bene albergato, e quello aforzare verso Pisa di fossi e
            steccati e aforzare il Ponte ad Era, e fare un piccolo battifolle a piè di Marti o in su
            Castello del Bosco, e in quelli lasciare guardia e guernigione di gente d'arme per avere
            ispedito il cammino e·lla vittuaglia.</p>
          <p>E poi al continovo fare grosse cavalcate in Valdera, e a Vada, e a Porto Pisano, e
            Livorno, e infino alle porte di Pisa intorno intorno, faccendo ponte di legname sopra
            l'Arno; e potieno di continovo cavalcare i·loro Piemonte e 'n Valdiserchio, e 'mpedire
            la vettuaglia ch'andava da Pisa all'oste di Lucca onde convenia per nicistà si levasse
            l'oste da Lucca. E·cciò sentimmo poi da' Pisani, che di questo istavano continovo in
            gran paura; e convenia per forza venissono a battaglia co' Fiorentini, e·lla battaglia
            era a lezione e con vantaggio dell'oste de' Fiorentini. Ma il distino ordinato da Dio
            per punire le peccata non può preterire, ch'accieca l'animo de' popoli e di loro duchi e
            rettori in non lasciare prendere il migliore partito. E così avenne al nostro
          Comune.</p>
        </div2>
        <div2 type="capitolo">
          <head>CXXXIII</head>
          <argument>
            <p rend="italic">Come i Fiorentini compiuto il mercato della città di Lucca con meser
              Mastino presono la posessione essendo asediata.</p>
          </argument>
          <p>Infra·lla detta stanza il Mastino non dormia, ma sagacemente prese suo tempo e mandò
            suoi ambasciadori a Firenze, richiesono e protestarono il Comune che prendesse la
            posessione della città di Lucca e delle castella che tenea; e se·cciò non facessono,
            s'accorderebbe co' Pisani e darebbela a·lloro. E per alzare la sua mercatantia e fare la
            sua vendetta di Fiorentini, come dicemmo adietro, al continovo stava in bargagno co'
            Pisani per trattato di Guiglielmo Canacci, ribello di Bologna, stato per suo capitano in
            Lucca. Sopra·cciò si tennono in Firenze più consigli, e per li più savi si consigliava
            per lo migliore che·lla 'mpresa si lasciasse, e guerreggiassesi sopra il contado di
            Pisa, e com'era gran follia a prendere la posessione di terra assediata; e che molto
            pericolo e spesa ne potea venire, e potiesi lasciare ragionevolemente coll'onore del
            Comune; però che 'l primo patto era che per lo prezzo detto di CCL<hi rend="sup">M</hi>
            di fiorini d'oro meser Mastino dovea dare la città e·lle castella libere e spedite.
            Ma·ll'ambizione dell'uficio de' XX e de' loro seguaci, ch'aveano fatta la prima impresa,
            vinse contra il savio e buono consiglio, ma pur volerla, dicendo che lasciarla troppo
            era gran vergogna e abassamento del Comune di Firenze; questo fu il quarto gran fallo
            sopra fallo fatto per l'uficio di XX. E incontanente mandaro due altri dell'uficio de'
            XX e altri ambasciadori con quelli di meser Mastino al marchese da Ferrara, ch'era
            mediatore per migliorare i patti.</p>
          <p>E giunti a Ferrara tosto s'acordò la bisogna, scemando della prima somma LXX<hi rend="sup">M</hi> di fiorini d'oro per l'asedio di Lucca e perdita del Cerruglio e di
            Montechiaro, sicché rimase il patto a CLXXX<hi rend="sup">M</hi> di fiorini d'oro: i
              C<hi rend="sup">M</hi> pagare infra uno anno, avendo XXVII nuovi stadichi per sicurtà
            di ciò, e·lli LXXX<hi rend="sup">M</hi> fiorini in cinque anni apresso, ogni anno XVI<hi rend="sup">M</hi> fiorini d'oro, mallevadori di ciò il marchese e 'l signore di
            Bologna, e tenere meser Mastino al suo soldo D cavalieri infino che fosse levato
            l'assedio di Lucca. Che 'nanzi che messere Mastino si fosse partito da mercato l'avrebbe
            fatto per C<hi rend="sup">M</hi> fiorini d'oro, siccome posessione disperata e ch'avea
            perduta, e a' Pisani in nulla guisa la volea dare, tutto ne facesse il sembiante, e per
            dispetto di meser Luchino, che co·lloro insieme l'avea assediata in sua vergogna; e
            questo sapemmo di certo, però ch'eravamo presenti al trattato, del numero delli
            stadichi.</p>
          <p>Ma·lla fretta e troppa volontà di chi l'avea a·ffare, o altra privata cagione, e bene
            si disse per molti cittadini che baratteria s'usò per li trattatori del primo mercato
            dall'una parte e dall'altra, e noi ne sentimmo tanto in Ferrara, quando si recò il
            mercato a CLXXX<hi rend="sup">M</hi>, che quelli che v'erano per messere Mastino dissono
            ch'elli non avea mai sentito che·lla prima somma fosse più che CC<hi rend="sup">M</hi>
            di fiorini d'oro. E così, se vero fu, i nostri cittadini savi ingannaro l'oste, overo il
            nostro Comune cieco; e fermo il secondo patto, incontanente tornaro da Ferrara i nostri
            ambasciadori co' sindachi di meser Mastino. E di presente feciono i nostri rettori
            muovere l'oste ch'era in Valdarno, e col capitano agiunsono II cittadini per sesto per
            consiglieri della guerra; e andarono in arme con compagnia nobilemente a' gaggi del
            Comune, e andarono in sul contado di Lucca, parte per la via d'Altopascio e parte
            dell'oste andò per Valdinievole; e accampossi tutta la detta nostra oste in sul colle
            delle Donne a dì<gap/> di settembre; e poi ebbono la posessione di Pietrasanta e di
            Barga da' proccuratori di meser Mastino.</p>
          <p>Come l'oste de' Fiorentini fu acampata, l'oste de' Pisani, ov'era a tre campi, si
            recarono a uno; e tegnendosi ancora per que' di Lucca la fortezza di Pontetetto, che
            impedia molto la scorta di Pisani, sì v'andò gran parte dell'oste de' Pisani e stettonvi
            più dì ad assedio, e per forza combattendo l'ebbono. In quella dimora la gente di meser
            Mastino con suoi sindachi e nostri, e colla gente che si volea mettere in Lucca, che
            furono CCC cavalieri e D pedoni, con X<hi rend="sup">M</hi> fiorini d'oro per pagare le
            masnade che·nn'uscirono poi, e co·lloro Ciupo delli Scolari e tutti i Ghibellini, che
            v'erano per meser Mastino in Lucca, con cenni di fuoco ordinati que' di Lucca a un'ora
            uscendo fuori co' nostri che v'andavano, si scontraro al luogo ordinato, ruppono parte
            delli steccati e apianaro i fossi, e sanza contasto entraro in Lucca sani e salvi. E di
            vero, se grossa gente fosse cavalcata co·lloro, rotta era la gente de' Pisani, che in
            quello punto non erano rimasi alla guardia dell'oste che D cavalieri.</p>
          <p>Entrata la detta gente in Lucca v'ebbe grande allegrezza; e i nostri sindachi, ch'erano
            Giovanni Bernardini di Medici, e Naddo di Cenni di Naddo, e Rosso di Ricciardo de'
            Ricci, presono la posessione del castello dell'Agosta e della città dal sindaco di meser
            Mastino, ch'era Arriguccio Pegolotti nostro antico cittadino ghibellino, a dì<gap/> di
            settembre. E il detto Giovanni de' Medici, ch'era ordinato ad esservi capitano, si fece
            fare cavaliere, e i detti Naddo e Rosso rimasono camarlinghi per lo Comune a ricevere la
            moneta che vi si mandava, e pagare le masnade a·ccavallo e a piè, e fornire l'ordine
            della vittuaglia. E feciolla sì bene ciascuno de' detti, come inanzi si leggerà.</p>
        </div2>
        <div2 type="capitolo">
          <head>CXXXIV</head>
          <argument>
            <p rend="italic">Come l'oste de' Fiorentini fu sconfitta a Lucca da quella di
            Pisani.</p>
          </argument>
          <p>Istando la detta nostra oste in sul colle delle Donne e in su quello di Grignano, più
            scaramucci ebbono la nostra gente con quella de' nimici, ch'erano in San Gromigno e in
            San Gennaio, quando a danno dell'una parte e quando dell'altra; e fornendo Lucca del
            continovo di moneta, ch'altro non bisognava loro, però che per danari i Tedeschi
            dell'oste de' Pisani di dì e di notte fornivano Lucca di ciò che bisognava. Ma·lla
            'ngannevole fortuna, ma più la mala provedenza dell'uficio de' XX e del loro consiglio
            di reggenti ch'erano in Firenze, e che a ciascuno per loro ambizione parea essere il
            buono, mesere Alardo di Valleri, o il conte Guido da Montefeltro mastri di guerra, si
            diliberaro che·lla detta nostra oste iscendesse al piano verso Lucca, e fossero alla
            battaglia co' Pisani. E questo mandaro, aspramente comandando a' capitani dell'oste. E
            questo fu il quinto fallo, e sanza rimedio, che Lucca era fornita ancora per più di VIII
            mesi; e ciò sapieno di certo, e tutto dì si fornia per lo modo detto; che stando a bada
            co' Pisani e fermi, gli straccavano e consumavano di spese in poco di tempo. E di vero
            si seppe che, 'ndugiandosi pure XV dì, meser Giovanni Visconti si partia con tutta la
            cavalleria del capitano di Milano, perché i Pisani non gli oservavano i patti promessi;
            e·cciò disse poi in Firenze, quando vi fu prigione, palesemente.</p>
          <p>L'altro gran fallo, ma pazzia, fu andare a combattere a posta e vantaggio del nimico,
            ch'erano dentro alla fortezza del fosso e steccati di loro campo, e poteno prendere e
            lasciare la battaglia, e rinfrescarsi a·lloro posta e vantaggio; e oltre a·cciò e'
            nonn–erano meno ma più gente di nostri a·ccavallo e a piè; ma al fallo della guerra
            segue incontanente la disciplina. I capitani dell'oste ubidendo il comandamento da
            Firenze, overo per le nostre peccata pulire, il distino di Dio li vi condusse. Il dì di
            calen di ottobre iscesono al piano di Lucca, e accamparsi la notte al luogo detto la
            Ghiaia e greto di Serchio, presso al campo di nimici a meno d'uno miglio, e·ll'una parte
            e·ll'altra feciono la spianata; e que' del campo di Pisa abattero verso la spianata una
            parte dello steccato, e richiesono la battaglia, e' nostri l'accettarono lietamente per
            lo giorno apresso. E così martedì, a dì II d'ottobre del detto anno MCCCXLI, le due osti
            s'affrontaro.</p>
          <p>I nostri ch'erano rimasi II<hi rend="sup">M</hi>DCCC cavalieri e popolo grandissimo
            feciono due schiere, l'una di MCC cavalieri per feditori, la qual conducea il nostro
            capitano messer Maffeo con quelli Fiorentini che v'erano, con iscelta delle migliori
            masnade ch'avessono e co' Sanesi, che più donzelli delle case di Siena guelfe si feciono
            il dì cavalieri, e portarsi francamente. E in quella schiera fu mesere Ghiberto da
            Fogliano, e Frignano da Sesso, e uno conte d'Alamagna, e meser Bonetto tedesco colla
            gente di meser Mastino, che in quella giornata cogli altri feditori insieme feciono
            maraviglie d'arme, essendo fasciati di costa con più di III<hi rend="sup">M</hi>
            balestrieri. La schiera grossa con tutta l'altra cavalleria e popolo e colla salmeria
            caricata che·ffu follia, guidavano gli altri capitani. E messere Gian della Vallina
            borgognone avea la 'nsegna reale, che per bontà de' nostri cittadini nullo la richiese
            di portare. I Pisani, ch'erano da III<hi rend="sup">M</hi> cavalieri, feciono III
            schiere; l'una di feditori da DCCC cavalieri, la quale conducea<gap/> fasciata con molti
            balestrieri genovesi e pisani, che·nn'avieno più di noi e migliori. L'altra grossa
            schiera co' cavalieri del signore di Milano guidava meser Giovanni Visconti colla
            insegna della vipera. Un'altra schiera di CCCC cavalieri riposta adietro presso alla
            bocca de' loro steccati e a quella guardia, perché li nostri di Lucca ch'erano usciti
            della città non assalissono il campo. Quella terza schiera di Pisani guidava meser Ciupo
            delli Scolari, che 'l dì si fece cavaliere, e meser Francesco Castracane.</p>
          <p>Fatte le dette schiere delle due osti, s'affrontaro insieme in sull'ora della terza; e
            prima i feditori dall'una parte e dall'altra. La battaglia fu aspra e forte, però che da
            ciascuna parte di feditori era il fiore della cavalleria dell'oste; e per la forte
            percossa di feditori di Pisani, tutto fossono meno gente di nostri, feciono assai
            rinpignere adietro la nostra schiera de' feditori; ma poco apresso i feditori di Pisani
            furono rotti e sconfitti; e fuggendo parte si tornarono dentro alli steccati e parte
            alla loro schiera grossa. I nostri feditori avendo avuta la vittoria de' feditori di
            Pisani, francamente asaliro la loro schiera grossa; e quella fu una ritenuta e aspra
            battaglia, e durò infino dopo nona, e gran mortalità v'ebbe di cavalli, e abattuta di
            cavalieri per li molti balestrieri dell'una parte e dell'altra, e fu abattuta la 'nsegna
            di meser Luchino, e preso messer Giovanni Visconti capitano della sua gente, e Arrigo di
            Castruccio, e messer Bardo Frescobaldi, e più di migliori Pisani da cavallo e d'altri
            nostri usciti, e quasi rotta e sbarattata la detta schiera, con tutto rilevassono
            un'altra insegna della vipera di Melano, parte di loro si rannodaro colla schiera di
            meser Ciupo delli Scolari che stava ferma.</p>
          <p>E con tutto che' nostri feditori combattessono e cacciassono i nimici, la nostra
            ischiera grossa non si mosse né pinse inanzi a favorare i nostri feditori, che·ffu gran
            fallo e mala capitaneria; ma dissesi fu per difetto di meser Gianni della Vallina,
            ch'avea la 'nsegna reale, che non volle andare contro alla 'nsegna di meser Luchino per
            saramento fatto essendo suo prigione in Lombardia. Ma maggior fallo fu de' nostri
            rettori a darli la 'nsegna reale, e che sì grande oste non capitanaro di sofficienti
            duci, e non vi furono di nobili cittadini a·ccui ne calesse. I nostri della prima
            schiera credendosi avere la vittoria, si partiro di qua e di là seguendo prigioni.
            Dissesi che mesere Ciupo delli Scolari, che stava colla schiera disparte a vedere le
            contenenze della battaglia, e raccogliendo a·ssua schiera que' che fuggivano, usò una
            maestria di guerra, che mandò più ribaldi alla nostra schiera grossa e tra·lla nostra
            salmeria, gridando e dando boce che' nostri feditori erano sconfitti; onde la salmeria
            si cominciò tutta a partire. Quelli della nostra grossa schiera, ch'erano di lungi,
            ov'era la battaglia e caccia per uno terzo di miglio, tra per la detta falsa voce, e
            veggendo i nostri sciolti di schiera alla caccia de' nimici e mischiati tra·lloro, e
            veggendo fuggire la salmeria, e·lla schiera di meser Ciupo ferma e cresciuta colle
            'nsegne levate, credettono a·ccerto che' nostri fossono rotti, e sanza rotta o caccia di
            nimici si ruppono tra·lloro e missonsi in fuga; e simile i pedoni.</p>
          <p>Messer Ciupo colla sua riposata schiera veggendo in fuga la nostra schiera grossa,
            percosse a' nostri feditori stati prima a due battaglie vincitori, ch'erano sparti e
            ricogliendo prigioni sanza ordine o ritegno alcuno, fedirono tra·lloro, e ruppogli e
            sconfissolli di presente, e ricoveraro i loro prigioni, salvo messere Giovanni Visconti,
            ch'era menato alla schiera grossa, e più altri barattati, che·ssi ricomperaro poi da
            quelli che·lli avieno presi, sanza rassegnarli al Comune. In questa battaglia non moriro
            di nostri oltre a CCC uomini tra cavallo e a piè, e niuno uomo di nome salvo Frignano da
            Sesso, e certi conestaboli di meser Mastino e di marchesi, ch'alla battaglia si portaro
            valentremente. Cavalli vi moriro più di II<hi rend="sup">M</hi> tra dall'una parte e
            dall'altra per le molte balestre e per lo modo della battaglia, che·ffu quasi com'uno
            torniamento con più riprese. Prigioni non vi rimasono de' nostri che da DCCC a M tra a
            cavallo e a piè, però che·lla nostra schiera grossa si partì salva per lo modo detto, e
            ricoveraro in Pescia, e' nimici non seguiro caccia, e molti de' nostri si fuggiro in
            Lucca; e meser Tarlato d'Arezzo fu di quelli.</p>
          <p>Questi furono i prigioni di rinomea di nostri che vi rimasono: cittadini, messer
            Giovanni della Tosa, messer Francesco Brunelleschi, messer Barna de' Rossi, Albertaccio
            da Ricasoli, che·ssi ricomperaro per danari; di forestieri, messer Maffeo nostro
            capitano, messer Bonetto tedesco, e VI altri conestaboli di meser Mastino, e de'
            marchesi, e del signore di Bologna, che poi di Pisa si fuggiro. E rimasonvi presi da
            VIII tra cavalieri e donzelli di Siena, e 'l figliuolo del signore di Volterra; tutti
            questi furono presi nel mezzo del campo combattendo tra' nimici. E meser Iacopo
            Gabrielli fu preso fuggendo in Lucca. E se non che a' Pisani rimase il campo e l'onore,
            per lo giudicio e volere d'Iddio e per lo nostro male provedimento, più di Pisani vi
            morirono assai che di nostre genti; e il costo a·lloro innumerabile per le paghe doppie
            e mende de' cavalli. Ma pure la nostra mal guidata oste fu sconfitta con nostro danno e
            vergogna e disinore, sventuramente a dì II d'ottobre MCCCXLI.</p>
        </div2>
        <div2 type="capitolo">
          <head>CXXXV</head>
          <argument>
            <p rend="italic">Digressione sopra la detta sconfitta.</p>
          </argument>
          <p>Quando fu la detta sconfitta, noi Giovanni Villani autore di questa opera eravamo in
            Ferrara stadico di meser Mastino per lo nostro Comune cogli altri insieme, come dicemmo
            adietro; e in due giorni apresso avemmo la novella assai più grave ch'ella non fu, onde
            ci cusammo tutti essere prigioni di meser Mastino, stimandoci che 'l nostro Comune per
            la detta sconfitta fosse rotto e sbarattato, e che·cci convenisse ricomperare non
            solamente C<hi rend="sup">M</hi> fiorini d'oro promessi, ma·lla redenzione de' prigioni
            e·lla menda de' cavalli di meser Mastino.</p>
          <p>E compiagnendoci insieme amaramente sì del pericolo incorso al nostro Comune, e sì del
            nostro propio danno e interesso, uno de' nostri compagni cavaliere compiagnendosi quasi
            verso Iddio, mi fece quistione dicendo: «Tu hai fatto e fai memoria de' nostri fatti
            passati e degli altri grandi avenimenti del secolo, quale puote esere la cagione, perché
            Iddio abbia permesso questo arduo contro a·nnoi, essendo i Pisani più peccatori di noi,
            sì di tradimenti sì d'essere sempre stati nimici e persecutori di santa Chiesa, e·nnoi
            ubidenti e benefattori?». Noi rispondemmo alla quistione, come Iddio ne spirò oltre alla
            nostra piccola scienza, dicendo che in noi regnava solo un peccato intra gli altri che
            più spiacea a Dio che quelli de' Pisani; ciò era non avere in noi né fede né carità.
            Rispuose il gentiluomo quasi commosso, dicendo: «Come la carità, che più se ne fa in
            Firenze in uno dì, che in Pisa in uno mese?».</p>
          <p>Dissi ch'era vero; ma per quello membro di carità che·llimosina si chiama, Iddio ci ha
            guardati e guarda di maggiori pericoli; ma·lla vera carità è fallita in noi; prima verso
            Iddio, di non esere a·llui grati e conoscenti di tanti benifici fatti e in tanto podere
            e stato posta la nostra città, e per la nostra prosunzione non istare contenti a' nostri
            termini, ma volere occupare non solamente Lucca, ma l'altre città e terre vicine
            indebitamente. Come col prossimo eravamo caritevoli, a ciascuno è manifesto a ditrarre e
            tradire e volere disertare l'uno vicino compagno e consorto l'altro, ed eziandio tra
            fratelli carnali, e colle pessime usure contro a' meno possenti e bisognosi. Della fe' e
            carità verso il nostro Comune e replubica è anche manifesto tutta esere fallita; che
            venuto è tempo, per li nostri difetti, che ciascuno cittadino per una sua piccola
            utilità ditrae e froda e mette a non calere ogni gran cosa di Comune, che che pericolo
            ne corra. Ove i Pisani sono il contrario, cioè che sono uniti tra·lloro, e fedeli
            e·lleali al loro Comune, benché in altre cose sieno così, o maggiori peccatori di noi;
            ma come disse il nostro signore Gesù Cristo nel Vangelo: «Io pulirò il nimico mio col
            nimico mio <abbr>etc.</abbr>».</p>
          <p>E fatto silenzio alla detta quistione, che ciascuno fu contento della detta
            difinizione, e riconoscemmo i nostri difetti e poca carità tra·nnoi in comune e in
            diviso. Il marchese da Ferrara sentendo la nostra turbazione mandò per noi, e tutti ci
            ebbe in sua presenza e del suo privato consiglio. Prima dolutosi con noi del sinistro
            caso e fortuito avenimento occorso alla nostra gente e alla sua; ma poi, come il buono
            padre fa al suo figliuolo, confortandone, mostrandone la piccola perdita ricevuta, e
            com'era de' casi della guerra, e da non curare, potendosi ricoverare, magnificando il
            nostro Comune di gran potenzia, e per sé e per li amici dicendo che di ciò si farebbe
            alta e grande vendetta, profferendo al nostro Comune tutto suo podere, e di venire in
            persona elli o il suo fratello con tutte sue forze, e così ci pregò significassimo al
            nostro Comune. E immantenente mandò in Firenze suoi ambasciadori colla detta proferta,
            onde prendemmo gran conforto. E per simile modo fece al nostro Comune meser Mastino e 'l
            signore di Bologna. Ma meser Albertino da Carrara signore di Padova fece della nostra
            sconfitta falò e grande allegrezza per dispetto di meser Mastino, e avea di sua gente C
            cavalieri coll'oste de' Pisani contro a·nnoi; ma male si ricordava o era grato, ma
            ingratissimo de' benifici ricevuti elli e' suoi antichi dal nostro Comune. Ed elli,
            colla nostra potenza e de' Viniziani, di servo di quelli della Scala fatto signore di
            Padova, come adietro facemmo menzione al conquisto di quella.</p>
          <p>Avemo per questo capitolo fatta sì lunga digressione sopra la detta nostra sconfitta
            per dare assempro di correzione di nostri difetti a' nostri successori, e perch'abbino
            ricordo e memoria di quelli che·cci sono stati amici e contrari nella nostra aversità,
            ritornando apresso a nostra materia.</p>
        </div2>
        <div2 type="capitolo">
          <head>CXXXVI</head>
          <argument>
            <p rend="italic">Della materia medesima.</p>
          </argument>
          <p>Come in Firenze giunse la prima e sùbita novella della detta sconfitta, tutta la città
            fu commossa di grande dolore e paura, e faccendo grande guardia di dì e di notte,
            istimandosi che·lla rotta e dannaggio fosse più grande che nonn–era. Ma il giorno
            apresso fu saputo il vero della piccola perdita di morti e di presi, e·cche la città di
            Lucca non era perduta, ma si tenea francamente, né perduto nullo altro castello che per
            noi si tenesse, s'apersono le botteghe, e ciascuno disarmato intese a·ffare i fatti suoi
            come prima, non parendo che battaglia o sconfitta fosse fatta; e in ciò per li cittadini
            si mostrò grande magnificenza.</p>
          <p>E poi apresso che incontanente s'ordinò di rifare maggiore oste che·lla prima,
            richeggendo d'aiuto il re Ruberto e gli altri amici, con soldando gente d'arme a cavallo
            e a piè, quanti se ne potessero avere; ed elessono per capitano di guerra, per averlo
            più tosto, meser Malatesta da Rimino tenuto savio uomo in guerra, il quale venne in
            Firenze a dì<gap/> di febraio con CC cavalieri, intra' quali avea de' migliori uomini di
            Romagna e della Marca e oltramontani, e CC pedoni alla guardia di sua persona; e per lo
            suo uficio da' Fiorentini fu ricevuto a grande onore avendo di lui grande speranza di
            vittoria. E oltre a·cciò non potendosi avere dal re Ruberto per capitano uno di nipoti,
            ch'assai si prontò per li Fiorentini, come inanzi si farà menzione, e sentendo che 'l
            duca d'Atene venia di Francia a Napoli, certi reggenti della nostra città scrissono al
            detto duca, e feciono scrivere a' suoi amici e mercatanti alla sua venuta a Vignone in
            Proenza dov'era la corte, che·lli piacesse di fare la 'mpresa d'essere sovrano capitano
            al servigio del nostro Comune.</p>
          <p>Il gentile signore e bisognoso pellegrino per suo avantaggio e a richiesta de' detti
            suoi amici e grandi di Firenze, che di ciò il confortaro e richiesono ad altro maggiore
            intendimento, come inanzi lui venuto in Firenze si potrà comprendere, accettò la
            'mpresa, e sanza indugio con C gentili uomini avea in sua compagnia per mare venne a
            Napoli, che a Pisa, né in quelle marine, non potea porre e non avea cavalli. E giunto a
            Napoli, sanza fare asapere di suo intendimento al re Ruberto si venne fornendo d'arme e
            di cavalli, dando voce di volere andare in sua terra in Romania. Lasceremo alquanto
            della 'mpresa del duca d'Attene, ma assai tosto vi ci converrà tornare, crescendone di
            suoi fatti grande e nuova matera, e diremo alquanto di processi che 'l re Ruberto tenne
            col nostro Comune ne' fatti di Lucca.</p>
        </div2>
        <div2 type="capitolo">
          <head>CXXXVII</head>
          <argument>
            <p rend="italic">Come il re Ruberto domandò a' Fiorentini la signoria di Lucca ed
              ebbela, promettendogli d'atase.</p>
          </argument>
          <p>Lo re Ruberto essendo molto infestato per lettere del nostro Comune, e per quelli delle
            nostre compagnie e suoi mercatanti ch'erano intorno di lui, che mandasse uno di nipoti
            con gente d'arme all'aiuto dell'oste che 'l nostro Comune intendea di fare contra i
            Pisani per levare l'assedio di Lucca, per la sua grande avarizia non volendo fare la
            'mpresa e disdire l'aiuto al nostro Comune non potea con suo onore, sì volle fare e fece
            una sottile segacità, che mandò a Firenze del mese di novembre una grande ambasciata,
            ciò fu il vescovo di Grufo grande maestro, e meser Gianni Barili de' maggiori di Napoli,
            e Niccola degli Acciaiuoli con grande compagnia, e fece per quella dimandare inn–un
            grande e bello consiglio la posessione e signoria della città di Lucca, come sua e di
            sua giuridizione, tutta gli fosse tolta da Uguiccione dalla Faggiuola e Comune di Pisa,
            come assai adietro facemmo menzione. E se·cciò si facesse per li Fiorentini promettea
            tutte le sue forze per mare e per terra contra li Pisani, a·ffare le nostre vendette e
            levare l'oste loro da Lucca, stimandosi di certo che' Fiorentini per loro alterezza così
            gran costo e danno e vergogna, com'avieno ricevuta per la 'mpresa di Lucca, negassono la
            sua dimanda e richiesta, e·cciò faccendo avea giusta causa di negare l'aiuto dimandato
            per lo nostro Comune.</p>
          <p>I Fiorentini sopra·cciò saviamente avisati e con buono consiglio liberamente rispuosono
            agli ambasciadori, e in loro presenza rifermaro in quello consiglio di dare al re, o
            a·lloro per lui, libera la posessione di Lucca; e feciono sindachi a·cciò fare, e andaro
            per scorta co·lloro in Lucca, e diedono la posessione e 'l dominio con bollate carte.
            E·cciò fatto, i detti ambasciadori andaro a Pisa, e richiesono i Pisani da parte del re
            con solenni protestagioni che·ssi levassono dallo assedio della sua città di Lucca. I
            Pisani parendo a·lloro che·lla detta richiesta fosse opera disimulata a posta de'
            Fiorentini, la quale nel vero non era, ma come che fosse, a·lloro ne parea avere mal
            partito a mano a recarsi il re Ruberto incontro, e d'altra parte da·lLucca l'assedio non
            volieno levare; disimulatamente dissono di rispondere al re per loro ambasciadori; e
            così feciono dilaiando e menando il re per parole, e non ne vollono in fine far niente;
            ma rafforzando al continovo l'assedio di Lucca colle forze di meser Luchino Visconti e
            degli altri tiranni di Lombardia di parte imperiale; ed era a' Pisani assai agevole,
            essendo sì presso di Lucca, essere afforzati.</p>
        </div2>
        <div2 type="capitolo">
          <head>CXXXVIII</head>
          <argument>
            <p rend="italic">Come i Fiorentini mandarono al re Ruberto per aiuto e no·ll'ebbono,
              e·cciò che·nne seguì.</p>
          </argument>
          <p>I Fiorentini veggendosi così menare mandaro ambasciadori a Napoli a richiedere al re
            Ruberto il suo aiuto, e uno de' nipoti per loro capitano, e che oservasse quello avea
            fatto promettere a' suoi ambasciadori quando li fu renduta la possessione di Lucca, come
            detto avemo adietro; i quali ambasciadori con grande stanzia e studio seguiro; ma poco
            valse che a nulla si movesse, bargagnando di mandare il duca d'Attene con DC cavalieri,
            pagando il Comune di Firenze la metà del soldo ed elli l'altra metà; e ancora non
            potendo meglio, per lo nostro Comune fu accettato, ma no·llo volle il re oservare.</p>
          <p>O avarizia, nimica della reale vertù di magninimità, come guasti ogni bene e onorata
            impresa! Che·sse lo re Ruberto ci avesse oservata la 'mpromessa fatta fare al nostro
            Comune per li suoi ambasciadori, e mandato uno de' nipoti con M cavalieri a mezzo nostro
            soldo all'oste de' Fiorentini, e XII galee armate sopra i Pisani a tor loro l'entrata
            del porto, ch'assai gli era leggere a fornire, colla gran forza e ragunata di Fiorentini
            col loro oste, di certo i Pisani con tutto l'aiuto di meser Luchino di Milano e d'altri
            Lombardi non avieno podere di tenere campo né assedio a Lucca. Per lo quale difetto del
            re Ruberto nacquono molte sconvenenze e pericoli e danni con sua vergogna e del nostro
            Comune, come apresso si potrà comprendere, che' Fiorentini si condussono di fare oste
            per loro, per soccorrere Lucca di più di IIII<hi rend="sup">M</hi> cavalieri e popolo
            infinito, come nel seguente capitolo si farà menzione, con poco onore e grande spendio.</p>
          <p>Ma quello che più portò di rischio e di pericolo, non solamente al nostro Comune ma a
            tutta parte guelfa e di Chiesa, e a tutta Italia, ed eziandio al re Ruberto e al suo
            regno, si fu che per lo sopradetto isdegno preso col re Ruberto a·ssuo gran difetto
            certi reggenti del nostro Comune per sodducimento e consiglio di meser Mastino della
            Scala mandaro segretamente due popolani di maggiori reggenti ambasciadori con quelli di
            meser Mastino a Trento in Alamagna, ov'era venuto il Bavero, che·ssi facea chiamare
            imperadore, per altre sue bisogne, e co·llui trattaro per tal modo che mandò a Firenze e
            poi alla nostra oste più di suoi baroni con da L cavalieri, la maggiore parte di
            corredo; intra gli altri caporali furo il duca di Tecchi col suo grande sugello e il suo
            Luffo Mastro e il Porcaro conte, promettendo se 'l nostro Comune il volesse ricevere il
            duca di Techi per suo vicario co·llarghi patti, farebbe partire tutti i Tedeschi del
            campo de' Pisani, incontanente vedessono quello sugello, e rompere l'oste di Pisani, e
            tornare tutti dal nostro.</p>
          <p>E di certo venia fatto; ma di ciò avuti i nostri reggenti segreto consiglio, e certi
            savi amatori di parte guelfa e di Chiesa, e a·ccui toccava lo stato e parte più che a
            coloro ch'avieno menato il detto trattato, s'avidono che·cciò faccendo era pericolo di
            tornare il reggimento di Firenze e di tutta Toscana assai tosto a parte ghibellina e
            d'imperio; consigliarono che non si seguisse il detto trattato per lo migliore, che che
            della 'mpresa seguisse da·nnoi a' Pisani; e così rimase, e' detti baroni si tornaro in
            Alamagna. Ma per la detta loro venuta il re Ruberto entrò in tanta gelosia, che non
            sapea che·ssi fare, temendo forte Firenze non prendesse rivoltura di parte d'imperio e
            ghibellina. E molti suoi baroni e prelati e altri del Regno ricchi uomini, ch'aveano
            dipositati loro danari alle compagnie e mercatanti di Firenze, per la detta cagione
            entraro in tanto sospetto, che ciascuno volle esere pagato, e fallì a' Fiorentini la
            credenza in tutte parti dove avieno affare, per modo che poco tempo apresso per cagione
            di ciò, e gravezze di Comune e per la perdita di Lucca, apresso molte buone compagnie di
            Firenze falliro, le quali furono queste: quella de' Peruzzi; gli Acciaiuoli, tutto non
            cessassono allora, per loro grande potenza in Comune, ma poco apresso; e' Bardi ebbono
            gran crollo, e non pagavano a cui dovieno, e poi pur falliro; falliro i Bonaccorsi, i
            Cocchi, li Antellesi, quelli da Uzzano, i Corsini, e Castellani, e Perondoli, e più
            altri singulari mercatanti e più artefici e piccole compagnie a gran danno e rovina
            della mercatantia di Firenze, e universalmente di tutti i cittadini; che·ffu maggiore
            danno al Comune che·lla sconfitta o perdita di Lucca.</p>
          <p>E nota che per li detti fallimenti delle compagnie mancarono i danari contanti in
            Firenze, ch'apena se ne trovavano. E·lle posessioni in città calarono a volerle vendere
            le due derrate per uno danaio, e in contado il terzo meno a valuta, e più calaro.
            Lasceremo a dire della detta matera, e diremo della grande oste, che' Fiorentini feciono
            per diliberare Lucca dall'asedio di Pisani, e non venne loro fatto.</p>
        </div2>
        <div2 type="capitolo">
          <head>CXXXIX</head>
          <argument>
            <p rend="italic">D'una grande e nobile oste che' Fiorentini feciono poi per levare i
              Pisani dallo assedio di Lucca.</p>
          </argument>
          <p>Volendo i Fiorentini seguire la loro folle impresa di fare oste per levare i Pisani
            dall'asedio di Lucca, e sentendo fallia a quelli d'entro assai tosto la vittuaglia,
            ebbeno più di II<hi rend="sup">M</hi> oltramontani cavalieri, buona gente al loro soldo;
            cittadini a cavallo ve n'ebbe XL con VI consiglieri del capitano, che·ffu mala
            providenza; e non si ricordavano i rettori di Firenze di quello che scrive Lucano di
            Cesare quando facea le sue osti, non dicea alle sue milizie: «Andate!», ma: «Venite!»;
            e·cciò faccendo avea sempre vittoria e onore. E così aviene il contrario a' signori e
            rettori de' Comuni, quando personalmente non sono a guidare i loro eserciti, lasciando
            la cura e providenza a' soldati e strani: e questo basti, che·lla sperienza fa pruova
            del fatto. Alla nostra oste mandò aiuto D cavalieri meser Mastino, e D il signore di
            Bologna, CCCC cavalieri i marchesi da Ferrara, e CC dalle terre guelfe di Romagna, e CCC
            da' Sanesi, e CL da Perugia, e CL dall'altre terre d'intorno; e' conti Guidi guelfi con
              X<hi rend="sup">M</hi> tra pedoni e balestrieri di masnada, sanza i contadini e
            distrettuali: e diedonsi le 'nsegne domenica d'ulivo, a dì XXIIII di marzo.</p>
          <p>E il dì di nostra Donna apresso, MCCCXLII, si mosse l'oste e andarne in Valdinievole. E
            questo fu il sesto gran fallo e errore di XX che guidavano la guerra e 'l reggimento
            della città. Che·sse ancora fossono iti assediare o porre oste a Pisa, era vinta la
            guerra, e levato l'assedio da Lucca; ma no·llo permise Iddio per li nostri difetti e
            peccati, e per arogere alle nostre disciprine e spendio e abassamento della nostra
            città, e con nostra vergogna avendo ragunata sì grande potenzia e nobile oste, che
            sarebbe stato sofficiente a uno reame. Ben fu gran colpa di questo difetto di nostri
            cittadini ch'erano caporali in Lucca, ch'al continuo scriveano a Firenze: «Soccorrete,
            soccorrete, che·lla terra nonn–è fornita per uno mese»; ed era fornita per più di tre. E
            tutto fu del fallo della guerra veduto dinanzi per li savi.</p>
          <p>Partissi la detta oste da Pescia e di Valdinievole dì XXVII di marzo, e puosesi ed
            acampossi sul poggio di Grignano e in sul colle delle Donne, ove fu l'altra volta; e in
            que' luoghi tenne l'oste il nostro capitano, meser Malatesta, uno mese e mezzo, istando
            in vani trattati di corrompere i soldati dell'oste de' Pisani, non faccendo pruova o
            valoria alcuna, come potea e dovea avendo tanta buona gente a·ccavallo e a piè; ma meser
            Malatesta trovò il rocco a petto al cavaliere, che 'l capitano dell'oste de' Pisani era
            Nolfo figliuolo del conte Federigo da Montefeltro suo parente, che sapea delle volte
            romagnuole tenendolo in trattato vano altressì bene com'elli; e molti cittadini ne
            presono sospetto d'inganno e tradimento per la lunga stanza, perdendo tanto tempo bello
            e utole con tanto possente oste; onde molto fu ripreso meser Malatesta, e mandato gli fu
            da Firenze riprendendolo forte, che movesse l'oste verso i nimici, che che avenire ne
            dovesse.</p>
          <p>In questa stanza i Pisani e loro allegati non dormiro, che i Tarlati d'Arezzo si disse
            trattaro di rubellare la città d'Arezzo al nostro Comune. E Guiglielmo degli Altoviti,
            ch'era per capitano di guardia inn–Arezzo, fece per la detta cagione pigliare mesere
            Piero Saccone e meser Ridolfo e messere Luzimborgo e Guido e<gap/> de' Tarlati, e
            mandogliene presi a Firenze; e nel palagio de' priori di sopra fu loro prigione più
            tempo, e chi·lli facea colpevoli e chi no; ma per quello seguì apresso pure mostrò
            fossono colpevoli; e più volte si tennero consigli di giudicarli a morte, ma vinsene il
            peggio per corrotti cittadini. E fu fatto prendere in Lucca meser Tarlato e tenuto sotto
            cortese guardia, il quale poco apresso uscendo fuori di Lucca a diporto con meser
            Giovanni de' Medici si fuggì nel campo de' Pisani. E poi e per l'altri Tarlati si
            rubellaro molte castella di loro e del contado d'Arezzo alli Aretini, faccendo loro
            guerra.</p>
          <p>Gli Ubaldini si rubellaro al nostro Comune, e colla forza de' Ghibellini di Romagna e
            con certe bandiere a·ccavallo di meser Luchino di Milano assediarono la terra di
            Firenzuola; e andandovi di nostre genti di Mugello, ond'era guidatore uno de' Medici,
            per soccorrella male ordinati, furono per aguato sopresi e rotti a Rifredo; e pochi dì
            apresso ebbono Firenzuola per tradimento d'alcuno loro fedele che v'abitava dentro, e
            tutta l'arsono e disfeciono e ripuosono di sopra a quella Montecoloreto, e afforzallo; e
            per tradimento ebbono il castello di Tirli che nonn–era fornito, a gran vergogna del
            nostro Comune. E gli Ubertini e' Pazzi rubellarono Castiglione loro castello e
            Campogiallo ella Treggiaia, sicché intorno al nostro contado avea gran bollore stando la
            nostra oste in su quello di Lucca.</p>
        </div2>
        <div2 type="capitolo">
          <head>CXL</head>
          <argument>
            <p rend="italic">Come l'oste de' Fiorentini si strinse a Lucca per fornilla e nol potero
              fare, e Lucca s'arrendé a' Pisani.</p>
          </argument>
          <p>Partissi meser Malatesta colla nostra oste a dì VIIII di maggio da Grignano; e'
            Tedeschi delle nostre masnade per essere male ordinati rubarono tutto il nostro campo; e
            scesi al piano, s'accampò l'oste a San Piero in Campo di costa al fiume del Serchio,
            presso a' nimici intorno di due miglia; e quello dì giunse nel nostro per la via di
            Bologna e da Pistoia il duca da·tTecchi e Luffo Mastro e 'l Porcaro baroni del Bavero,
            con L armadure con XXV cavalieri a spron d'oro, ciascuno a grandi destrieri, molto
            nobile gente, col trattato ordinato a Trento in Alamagna col Bavero co' nostri
            ambasciadori, come adietro facemmo menzione. E il detto dì giunse alla detta nostra oste
            da Firenze il duca d'Atene con meser Uguiccione de' Bondelmonti e meser Manno de' Donati
            con da C cavalieri franceschi a nostri gaggi in sua bandiera. E a dì X di maggio la
            mattina per tempo si mosse l'oste da San Piero in Campo cavalcando schierati da uno e
            mezzo miglio verso i nimici richieggendogli di battaglia. Non vollono uscire di loro
            steccati, e di ciò feciono saviamente.</p>
          <p>La nostra oste, non potendo avere la battaglia, passarono due rami del fiume del
            Serchio; il terzo ramo era sì ingrossato per acqua ritenuta per li nimici e pioggia
            cominciata, che·lla sera non potero passare, e quella notte con gran disagio e sofratta
            di vittuaglia e di tutte cose, e asaliti da' nimici stettono in su quella isola,
            faccendo quella notte fare uno ponte di legname per passare sopra quello ramo di
            Serchio. E il dì apresso passò tutta l'oste di là alquanto sopra il colle di San
            Quirico, ov'era un forte battifolle guernito per li Pisani alla guardia del poggio e del
            ponte a San Quirico.</p>
          <p>Veggendo i Pisani passato per li nostri il fiume, temendo di perdere la fortezza di San
            Quirico sì vi mandarono più gente alla difesa, ed ebbe tra·lla nostra gente e·lla loro
            più badalucchi a danno di Pisani. E di certo si disse, se 'l capitano nostro avesse
            fatto pugnare l'oste verso la fortezza, i Pisani l'abandonavano ed era vinto il passo;
            che nonn–era comparazione la forza di nimici alla nostra gente, che solo i ribaldi e'
            ragazzi dell'oste nostra avrebbono vinto colle pietre il battifolle e 'l ponte. E di ciò
            fu assai ripreso meser Malatesta, il quale colla nostra oste valicò oltre, e accamparsi
            su 'n un poggio incontro al prato di Lucca, lasciandosi adietro la bastita e fortezza di
            San Quirico. E se 'l capitano fosse almeno isceso al piano di contra al prato di Lucca,
            si fornia allora la terra per forza, e partivasi l'oste di Pisani in rotta; però che non
            era ancora per li Pisani fatta chiusa né fortezza alcuna al prato di Lucca da quella
            parte.</p>
          <p>E oltre a·cciò i nostri ch'erano in Lucca, uomini e femmine e fanciulli, veggendo la
            potenza della nostra oste armati e disarmati uscirono nel prato sanza contasto di
            nimici. Il capitano nostro pur volle che·ll'oste s'accampasse al poggio quel dì, e·lla
            notte cominciò gran pioggia; ma però i Pisani non lasciaro di rafforzare il battifolle
            di San Quirico, e affossaro e steccarono il prato presso al Serchio, sicché i nostri non
            potessono valicare, e in sul prato ridussono tutta la loro potenza d'oste apetto a'
            nostri. E quivi dimorò la nostra oste per IIII dì sanza fare alcuna cosa con molta
            soffratta di vittuaglia per lo male tempo, e fu talora vi valse il pane soldi III; poi a
            dì XV di maggio raconciò il tempo.</p>
          <p>Uno messer Bruschino tedesco con sua bandiera e compagni valicò il Serchio in sull'ora
            di vespro, e cominciò badalucco co' nimici, e seguillo il duca d'Atene con sua gente, e
            ingrossò sì il badalucco, che più di MD cavalieri e più pedoni di nostri valicaro il
            fiume, e per forza ruppono gli steccati e misero in fuga i nimici; e se fossono
            seguitati da' nostri, e fosse stato più di giorno, e rimasi i nostri in sul prato, i
            nostri avieno la vittoria; ma la notte fece fare la ritratta. E in quella medesima notte
            i Pisani con molto affanno e sollecitudine rifeciono i fossi e steccati più forti che
            prima; e ricominciò la pioggia e 'l Serchio a crescere, sì che non si potea ben guadare
            in quello luogo, tante furono le traverse e difalte della nostra oste per mala condotta.</p>
          <p>Veggendo il nostro capitano così aforzato il campo di Pisani e non potendo fornire
            Lucca con sua grande vergogna e del nostro Comune e d'amici, si partì coll'oste domenica
            a dì XVIIII di maggio, e per li guadi de' rami del Serchio, ond'erano venuti; ripassaro
            il fiume e per la via d'Altopascio, e puosonsi in sul Cerruglio a dì XXI di maggio, e a
            quello dierono battaglia e no·ll'ebbono; e poi si partiro e tornaro in Valdarno con onta
            e vergogna e grande spendio di Fiorentini. E da Fucecchio si partiro a dì VIIII di
            giugno II<hi rend="sup">M</hi> cavalieri con molti pedoni, e cavalcaro in sul contado di
            Pisa faccendo danno assai; e CL cavalieri che de' Pisani venieno a Marti furono presi
            da' nostri. Ma dopo volta fu la buona providenza a venire sopra quello di Pisa.</p>
          <p>Quelli ch'erano in Lucca, veggendosi abandonati del soccorso di tanta potenza, cercaro
            loro accordo co' Pisani, e rendero loro la città di Lucca salve le persone con ciò
            che·nne vollono trarre, a dì VI di luglio MCCCXLII. E nota ch'al principio che·ll'oste
            nostra era a Grignano i Pisani vollono di patti, pace faccendo, dare di Lucca al nostro
            Comune CLXXX<hi rend="sup">M</hi> di fiorini d'oro in sei anni, per quelli promessi a
            meser Mastino; e oltre a·cciò per omaggio dare a perpetuo ogn'anno per san Giovanni X<hi rend="sup">M</hi> fiorini d'oro, e uno palio con uno cavallo coverto di scarlatto di
            valuta di più di CC fiorini d'oro. I più di Fiorentini vi s'acordavano per fuggire spese
            e·lla guerra. Ma Cenni di Naddo, ch'allora era priore e il figliuolo in Lucca, uomo
            presuntuoso, no·ll'asentì mai, ma il contrariò con sua setta, e presesi il piggiore,
            come siamo usati.</p>
          <p>Onde per quello ch'avenne abassò molto lo stato de' Fiorentini, avendo più di IIII<hi rend="sup">M</hi> buoni cavalieri e popolo grandissimo, e perdere sì fatta gara e
            impresa per male consiglio e mala condotta e capitaneria; overo più tosto per lo
            giudicio di Dio, e per abassare la superbia e avara ingratitudine di Fiorentini e di
            loro rettori. Lasceremo alquanto di nostri fatti, ch'assai n'avemo detto a questa volta,
            e diremo d'altre cose che furono in altre parti in questi tempi.</p>
          <p>Ma non volemo lasciare di fare memoria della profezia, overo predestinazione, che·cci
            mandò da Parigi il savio e valente maestro Dionigi dal Borgo della nostra impresa di
            Lucca, come facemmo menzione adietro nell'altro volume nel capitolo della morte di
            Castruccio, che tutto fu vero; che quelli per cui mano avemmo la tenuta della signoria
            di Lucca fu Guiglielmo Canacci delli Scannabecchi di Bologna, vicario in Lucca e sindaco
            di mesere Mastino, ch'avea l'arme, come disse, nera e rossa, ciò era il campo rosso e
            uno becco nero. E come fu con grande affanno e spendio e vergogna del nostro Comune,
            assai chiaro si mostra a·cchi ha ben compreso l'aventure che di ciò occorsono, siccome
            per noi è fatta col vero adietro etterna memoria.</p>
        </div2>
        <div2 type="capitolo">
          <head>CXLI</head>
          <argument>
            <p rend="italic">Come in Mallina in Brabante s'aprese fuoco, e arse le due parti della
              terra.</p>
          </argument>
          <p>All'entrata di maggio MCCCXLII disaventurosamente s'aprese fuoco nella terra di Mallina
            in Brabante, e·ffu sì impetuoso e sanza avere rimedio di soccorso, che v'arsono più di
              V<hi rend="sup">M</hi> case, e andando l'uno parente a soccorrere la casa dell'altro,
            in poca d'ora avea novella la sua ardeva. E arse la grande chiesa e 'l palagio dell'Alla
            con più di XIIII<hi rend="sup">M</hi> panni, e morivvi molte persone, uomini e femmine e
            fanciulli, con infinito danno di case e maserizie e arnesi e altre mercatantie, che·ffu
            uno grande giudicio di Dio.</p>
        </div2>
        <div2 type="capitolo">
          <head>CXLII</head>
          <argument>
            <p rend="italic">Come il popolo d'Ancona cacciarono della terra i loro grandi.</p>
          </argument>
          <p>All'entrante di giugno del detto anno per ingiurie ricevute da certi grandi si levò in
            furia il popolo minuto d'Ancona, e si levò a romore e assaliro i nobili e grandi di loro
            città; e molti n'uccisero e fediro, e cacciaro della terra, e rubarono le loro case;
            e·cciò fu crudele operazione, che per alquanti accessi fatti per alcuni, tutti i noboli
            e·lli innocenti come i colpevoli così aspramente fossono puniti.</p>
        </div2>
        <div2 type="capitolo">
          <head>CXLIII</head>
          <argument>
            <p rend="italic">Come morì il duca di Brettagna, e·lla guerra ne seguì.</p>
          </argument>
          <p>Nel detto anno MCCCXLII morì il duca di Brettagna di suo male e sanza ereda maschio.
            Questi era per lo suo signoraggio il maggiore barone di Francia, e di XII peri; rimase
            di lui una figliuola la qual era moglie del siri di Valghere, e visconte di Limoggia; e
            questa donna avea una figliuola la quale Filippo di Valos re di Francia, morto il detto
            duca, maritò a Carlo di Bros suo nipote figliuolo della sirocchia, e fecelo duca di
            Brettagna, onde i Brettoni furono mal contenti, e quasi la maggior parte si rubellaro, e
            feciono duca il conte di Monforte, figliuolo che·ffu del fratello carnale del sopradetto
            duca, a·ccui succedea il retaggio per linea masculina; onde il re di Francia fu molto
            ripreso d'ingiustizia, mutando l'ordine e·lla consuetudine di baronaggi di Francia per
            lo nipote, e fece contro alla sua elezione medesima del reame, come è detto per noi inn
            altra parte, succedendo il retaggio per femmina. A·rre Aduardo d'Inghilterra succedea il
            reame di Francia per la madre; ma i signori si fanno e disfanno le leggi a·lloro
            vantaggio.</p>
          <p>Onde nacque grande guerra; che 'l detto conte di Monforte con parte di Brettoni
            s'allegò col re d'Inghilterra, e colle loro forze feciono molta guerra al re di Francia,
            come seguirà per inanzi. E del detto torto fatto al conte di Monforte per Filippo re di
            Francia tosto ne fece Iddio vendetta contro al detto re e contra il detto Carlo di Bros,
            come si troverrà inanzi l'anno MCCCXLVI e·ll'anno MCCCXLVII; però che niuna giusta
            vendetta rimane impunita, bene ch'ella s'indugi; e questo basti alla presente materia.
            Lasceremo al presente de' fatti d'oltremonti, e torneremo quando fia tempo e·lluogo; e
            cominceremo il tredecimo libro, come i Fiorentini per lo loro male stato elessono per
            loro signore il duca d'Atene, e conte di Brenna di Francia, onde seguì alla nostra città
            di Firenze grandi mutamenti e pericolosi come inanzi leggendo si potrà trovare.</p>
          <p>Qui finisce il dodecimo libro.</p>
        </div2>
      </div1>
      <div1 type="libro">
        <head>LIBRO TREDECIMO</head>
        <argument>
          <p rend="italic">Incomincia il tredecimo libro, come il duca d'Atene occupò la signoria di
            Firenze, e quello ne seguì.</p>
        </argument>
        <div2 type="capitolo">
          <head>I</head>
          <p>Convienne cominciare il XIII libro, però che richiede lo stile del nostro trattato;
            perch'è nuova materia, e grandi mutazioni e diverse rivoluzioni avennero in questi tempi
            alla nostra città di Firenze per le nostre discordie tra' cittadini, e male reggimento
            de' XX uficiali, come adietro fatto avemo menzione; e fieno sì diverse, ch'io autore,
            che fui presente, mi fa dubitare che per li nostri successori apena fieno credute di
            vero; e fu pur così, come diremo apresso.</p>
          <p>Tornata la detta nobile e grande oste e male aventurosa da Lucca, e rendutasi Lucca a'
            Pisani, i Fiorentini, parendo loro male stare, veggendo che meser Malatesta nostro
            capitano non s'era ben portato nella detta guerra, e per tema del trattato avuto col
            Bavero, come adietro toccammo, per istare più sicuri, elessono per capitano e
            conservadore del popolo messere Gualtieri duca d'Atene e conte di Brenna francesco,
            all'entrante di giugno MCCCXLII, col salaro, cavalieri e pedoni ch'avea mesere
            Malatesta, per termine d'uno anno. E vollesi a suo diletto overo segacità, per quella
            seguì apresso, tornare a Santa Croce al luogo di frati minori, e·lla gente sua
            d'intorno. E poi in calen di agosto apresso, finito il termine di meser Malatesta, gli
            fu agiunta la capitaneria generale della guerra, e che potesse fare giustizia personale
            in città e di fuori.</p>
          <p>Il gentiluomo veggendo la città in divisione, ed essendo cupido di moneta, che·nn'avea
            bisogno siccome viandante e pellegrino, e ben ch'avesse il titolo del ducato d'Atene
            no·llo possedea, e per suduzione di certi grandi di Firenze, che al continovo cercavano
            di rompere gli ordini del popolo, e di certi grandi popolani per essere signori e non
            rendere i debiti loro a·ccui dovieno dare, e·lle loro compagnie sentendosi in male
            stato, i quali per inanzi al luogo e tempo ci converrà per necessità fare memoria, al
            continuo a Santa Croce l'andavano a consigliare, di dì e di notte, che si recasse al
            tutto la signoria libera della città in mano; il quale duca per le cagioni dette, e vago
            di signoria, cominciò a seguire il malvagio consiglio, e ad essere crudele e tiranno,
            per lo modo che nel seguente capitolo faremo memoria, sotto titolo di fare giustizia,
            per essere temuto, e al tutto farsi signore di Firenze.</p>
        </div2>
        <div2 type="capitolo">
          <head>II</head>
          <argument>
            <p rend="italic">Di certe giustizie che 'l duca fece in Firenze per essere signore.</p>
          </argument>
          <p>Avenne che il dì di san Iacopo di luglio MCCCXLII, essendo molti Pratesi iti alla festa
            a Pistoia, Ridolfo di meser Tegghia de' Pugliesi venne per entrare in Prato, che·nn'era
            ribello, con forza degli Ubaldini e con Niccolò conte da Cerbaia, e con certi suoi
            fedeli, nimici de' Guazalotri, e de' nostri contadini masnadieri sbanditi in quantità di
            XL a cavallo e CCC a piè, che·lli dovea esere data l'entrata della terra; e per sua
            sventura no·lli venne fatto, ma fu preso con da XX nostri isbanditi andandosene per
            Mugello agli Ubaldini, e menato a Firenze. Il duca lasciò i nostri isbanditi, di cui
            avea la giuridizione, e al detto Ridolfo, che non gli era suddito né sbandito di
            Firenze, a torto gli fece tagliare il capo; e questa fu la prima giustizia che fece in
            Firenze, onde molto fu biasimato da' savi uomini di Firenze di crudeltà, e dissesi
            n'ebbe moneta da' Guazalotri di Prato suoi nimici, overo il fece come dice il proverbio
            di tiranni: «Chi a uno offende molti minaccia».</p>
          <p>Apresso all'entrante d'agosto fece pigliare meser Giovanni di Medici stato per lo
            nostro Comune podestà in Lucca, e fecegli tagliare il capo, aponendoli (e fece
            confessare) che per danari avea lasciato fuggire di Lucca nel campo di Pisani meser
            Tarlato d'Arezzo, cui avea in sua guardia; e i più dissero che non v'ebbe colpa, se non
            di mala guardia.</p>
          <p>Apresso del detto mese d'agosto fece pigliare Guiglielmo Altoviti stato per lo nostro
            Comune capitano d'Arezzo, e feceli tagliare il capo, trovando per sua confessione per
            lui fatte molte baratterie, e alcuni dissono fu procaccio e spendio di Tarlati d'Arezzo,
            i quali avea mandati presi a Firenze, come è detto adietro; e a·cciò diamo in parte
            fede; e condannò uno nipote di quello Guiglielmo e Matteo di Borgo stati inn–Arezzo e
            Castiglione Aretino, ciascuno in D fiorini d'oro, per baratterie. Ancora fece pigliare
            Naddo di Cenni di Naddo grande popolano, il quale era stato in Lucca camarlingo sopra le
            masnade, e fecegli rimettere in camera del Comune IIII<hi rend="sup">M</hi> fiorini
            d'oro, i quali si disse che con inganno avea avuti da' Pisani sotto falso trattato
            tenuto co·lloro, e giurato sopra <foreign lang="lat">Corpus Domini</foreign> di far loro
            compiere l'accordo d'avere Lucca, quando Cenni di Naddo suo padre era priore di Firenze,
            come toccammo nel quinto capitolo adietro. E oltre a·cciò gli fece rimettere in camera
            fiorini II<hi rend="sup">M</hi>D d'oro, i quali confessò avere guadagnati in Lucca nelle
            paghe de' soldati e vittuaglia; e per grazia e prieghi di molti popolani gli perdonò la
            vita, e prese da·llui mallevadori di fiorini X<hi rend="sup">M</hi> d'oro, e diegli i
            confini a Perugia. E per simile modo fece rimettere in camera a Rosso di Ricciardo de'
            Ricci, compagno e camarlingo del detto Naddo in Lucca, fiorini III<hi rend="sup">M</hi>DCCC d'oro confessati avuti in sua parte, e guadagnati in Lucca sopra i soldati e
            vittuaglia, e per simile modo per grandi prieghi perdonatogli la vita, e messo in
            prigione per l'avere e per la persona.</p>
        </div2>
        <div2 type="capitolo">
          <head>III</head>
          <argument>
            <p rend="italic">Come il duca ingannò e tradì i priori e prese la signoria di
            Firenze.</p>
          </argument>
          <p>Per le sopradette giustizie fatte per lo duca in persone e inn–avere di IIII popolani
            delle maggiori case di Firenze di popolo, Medici, Altoviti, Ricci, e Oricellai, il duca
            fu molto temuto e ridottato da tutti i cittadini, e i grandi ne presono grande baldanza,
            e il popolo minuto grande allegrezza, perch'avea messo mano ne' reggenti, magnificando
            il duca, gridando quando cavalcava per la città: «Viva il signore»; e quasi in ogni
            canto o palazzo di Firenze era dipinta l'arme sua per li cittadini, per avere sua
            benivolenza, e·cchi per paura.</p>
          <p>E in questi tempi ispirò e si compié l'uficio di XX rettori stati in Firenze e
            guastatori della republica per le cagioni dette ne' loro processi adietro, e lasciando
            il Comune in debito di più di CCCC<hi rend="sup">M</hi> di fiorini d'oro a cittadini,
            sanza il debito promesso a meser Mastino. Per le quali cagioni il duca ne montò in
            grande pompa, e crebbegli la speranza del suo proponimento d'essere al tutto signore di
            Firenze col favore di grandi e del popolo minuto; e per consiglio di certi de' detti
            grandi ne richiese i priori ch'allora erano all'uficio. I detti priori cogli altri
            ordini, dodici e' gonfalonieri, e gli altri consiglieri, in nulla guisa vollono asentire
            di sottomettere la libertà della republica di Firenze sotto giogo di signore a vita, il
            quale non mai fu aconsentito o soferto per li nostri padri antichi né a 'mperadori, né
            a·rre Carlo, né suoi discendenti, e tanto fossero amici o confidenti in parte guelfa o
            ghibellina, né per isconfitte o male stato ch'avesse il nostro Comune.</p>
          <p>Il detto duca per sudducimento e conforto quasi di tutti grandi di Firenze, e
            spezialmente principali quelli della possente casa de' Bardi, e Frescobaldi, Rossi, e
            Cavalcanti, Bondelmonti, e Cavicciuli, e Donati, e Gianfigliazzi, e Tornaquinci, per
            rompere gli ordini della giustizia ch'erano sopra i grandi, e così promise loro il duca;
            e di popolo: Peruzzi, Acciaiuoli, Baroncelli, Antellesi e loro seguaci, per cagione del
            male stato delle loro compagnie, perché il duca gli sostenea inn–istato, non lasciandoli
            rompere, né strignere a' loro creditori; e gli artefici minuti, a·ccui spiacea il
            reggimento stato de' XX e di popolari grassi: tutti gli profersono aiuto in arme. Il
            duca, il qual era segace e nudrito in Grecia e in Puglia più che in Francia, veggendosi
            tanto favore, la vilia di nostra Donna di settembre mandò un bando per la città di fare
            parlamento la mattina vegnente in sulla piazza di Santa Croce per bene del Comune.</p>
          <p>I priori e gli altri rettori sentendo la traccia del duca e il suo male consiglio, e
            non sentendosi forti né proveduti, e temendo che faccendosi il detto parlamento non
            fosse discordia, e romore, e commovizione di città, sì andarono parte de' priori e di
            loro consiglio la sera a Santa Croce a trattare acordo col duca; e dopo molta tirata e
            dibattuta la querela, rimase molto di notte in questa concordia col duca, che 'l Comune
            di Firenze gli darebbe la signoria della città e contado per uno anno, oltre al tempo
            ch'elli l'avea, con quella giuridizione e patti e gaggi ch'ebbe meser Carlo duca di
            Calavra e figliuolo del re Ruberto gli anni MCCCXXVI; e questo accordo si fermò per
            vallate carte per più notai dell'una parte e dell'altra, e per suo saramento che
            conserverebbe in sua libertà il popolo e·ll'uficio di priori e gli ordini della
            giustizia, riducendosi il detto ordinato parlamento la mattina in sulla piazza di priori
            per confermare i patti di su detti.</p>
          <p>La mattina di nostra Donna, dì VIII di settembre, il duca fece armare sua gente intorno
            di CXX uomini a cavallo, ch'avea in Firenze de' suoi, e da CCC fanti a piè. Ma quasi
            tutti i grandi, salvo meser Giovanni della Tosa e' suoi consorti, furonvi co·llui,
            ch'aveno cavalli, e i detti popolani suoi amici con armi coperte, e l'acompagnaro da
            Santa Croce alla piazza de' priori presso ad ora di terza. I priori e gli altri ordini
            scesono del palagio, e assettati a·ssedere col duca sulla ringhiera, e fatta la proposta
            per meser Francesco Rustichelli giudice allora priore e aringando sopra·cciò; ma com'era
            ordinato il tradimento, non fu lasciato più dire, ma a grido di popolo per certi
            scardassieri e popolazzo minuto, e masnadieri di certi grandi, dicendo: «Sia la signoria
            del duca a vita a vita, e viva il duca nostro signore!». E preso per li grandi pesolone
            per metterlo in sul palagio, e perché il palagio era serrato gridarono: «Alle scure!»;
            sicché convenne s'aprisse, e tra per forza e inganno il misono in sul palagio in
            signoria; e' priori furono messi di sotto nel palagio nella camera dell'arme vilmente. E
            fu per certi grandi istracciato il libro degli ordini e gonfalone della giustizia, e
            poste le bandiere del duca in sulla torre, sonando le campane a Dio laudiamo.</p>
          <p>E fece la mattina due cavalieri, messer Cerritieri de' Visdomini suo scudiere e
            famigliare, e Rinieri di Giotto da San Gimignano capitano stato di fanti di priori, il
            quale aconsentì al tradimento a dare e aprire il palagio, ch'agevole gli era a
            difendere, com'era tenuto e dovea fare per suo uficio; e assentì al detto tradimento
            messer Guiglielmo d'Ascesi allora capitano del popolo, il quale rimase poi co·llui per
            suo bargello e carnefice, dilettandosi di fare crudeli giustizie d'uomini. Ma meser
            Meliaduso d'Ascoli allora podestà non volle consentire al tradimento del popolo di
            Firenze, anzi volle rinuziare l'uficio della podesteria; ben si disse per alcuno, tutto
            fece a frode e ipocresia, però che poi pure rimase uficiale del duca. I grandi feciono
            gran festa d'armeggiare, e·lla sera grandi luminare e falò.</p>
          <p>Ivi a due dì apresso si fece il duca confermare signore a vita per li opportuni
            consigli, e mise i priori nel palagio fu de' figliuoli Petri dietro a San Piero
            Scheraggio con XX fanti solamente, ove n'avieno prima cento, levando loro ogni uficio e
            signoria; e levò l'arme a tutti i cittadini brivileggiati, o di che stato si fosse, e
            poi all'ottava di nostra Donna fece il duca gran festa e solennità a Santa Croce per la
            sua signoria, e fece offerere più di CL prigioni; e 'l nostro vescovo sermonando molto
            il lodò e magnificò al popolo. In questo modo e tradimento usurpò il duca d'Atene la
            libertà della nostra città, e anullò il popolo di Firenze ch'era durato intorno di L
            anni, in grande libertà, e stato, e signoria. E noti chi questo leggerà come Iddio per
            le nostre peccata in poco di tempo diede e promise alla nostra città tanti fragelli,
            come fu diluvio, carestie, fame, e mortalità, e sconfitte, vergogne d'imprese,
            perdimenti di sustanza di moneta, e fallimenti di mercatanti, e danni di credenza, e
            ultimamente di libertà recati a tirannica signoria e servaggio.</p>
          <p>E però, per Dio, carissimi cittadini presenti e futuri, correggiamo i nostri difetti.
            Abbiamo tra noi amore e carità, acciò che piacciamo all'Altissimo, e non ci rechiamo a
            l'ultimo giudicio della sua ira, come assai chiaro e aperto ci mostra per le sue
            visibili minacce: e questo basti a' buoni intenditori, tornando a nostra matera de'
            processi del duca; che poi apresso ch'ebbe la signoria di Firenze, a dì XXIIII di
            settembre la signoria d'Arezzo, e quella di Pistoia, ove avea già suoi vicari il duca
            per lo Comune di Firenze, gli si dierono a vita, e poco apresso per simile modo gli si
            diè Colle di Valdelsa e San Gimignano e poi la città di Volterra, onde molto li crebbe
            lo stato e signoria, e ricolse a·ssé tutti i Franceschi e Borgognoni ch'erano al soldo
            inn–Italia, sicché tosto n'ebbe più di DCCC, sanza gl'Italiani; e molti suoi parenti e
            baroni vennero a·llui infino di Francia per la novella ita di là della sua signoria e
            groria. E quando ciò fu raportato al re Filippo di Francia suo sovrano, subitamente
            disse a' suoi baroni che gli erano d'intorno in sua lingua: «<foreign lang="fre">Alberges est le pelegrin, mas il i a mavoes ostes</foreign>», il quale fu un propio
            motto e di vera sentenzia e profezia, come poco tempo apresso gli avenne.</p>
          <p>Ancora nonn–è da dimenticare di mettere in nota una brieve lettera d'amunizione di
            grande sentenzia, che·ssi trovò in uno suo forziere quando fu cacciato di Firenze, la
            quale gli avea mandata il re Ruberto come seppe ch'egli avea presa la signoria di
            Firenze sanza sua saputa o consiglio, la quale di latino facemmo recare in volgare per
            seguire il nostro stile, la quale dicea <gap/>.</p>
        </div2>
        <div2 type="capitolo">
          <head>IV</head>
          <argument>
            <p rend="italic">La lettera che i·rre Ruberto mandò al duca d'Atene, quando seppe
              ch'avea presa la signoria di Firenze.</p>
          </argument>
          <p>«Non senno, non vertù, non lunga amistà, non servigi a meritare, non vendicatogli di
            loro onte, t'ha fatto signore de' Fiorentini, ma·lla loro grande discordia e il loro
            grave stato, di che se' loro più tenuto, considerando l'amore che t'hanno mostrato,
            credendosi riposare nelle tue braccia. Il modo ch'hai a tenere a volerli bene governare
            si è questo. Che·tti ritenghi col popolo che prima reggea, e reggiti per lo loro
            consiglio, non loro per lo tuo; fortifica giustizia e i loro ordini, e come per loro si
            governavano per sette, fa' che per te si governino per diece, cioè numero comune, che
            lega in sé tutti i singulari numeri, ciò vuol dire no·lli reggere per sette né divisi,
            ma a comune. Abbiamo inteso che traesti quelli rettori della casa della loro abitazione,
            cioè de' priori, nel palagio del popolo fatto per loro contentamento del propio;
            rimettilivi, e abiterai nel palagio ove abitava nostro figliuolo, cioè nel palagio della
            podestà, ove abitava il duca di Calavra, quando fu signore in Firenze. E se questo non
            farai, non ci pare che·ttua salute si possa stendere inanzi per ispazio di molto tempo.
            Re di Gerusalem e di Cicilia. Data a Napoli a dì XVIIII di settembre MCCCXLII, <gap/>
            indizione».</p>
          <p>E nonn–è da lasciare di fare memoria d'una sformata mutazione d'abito che·cci recaro di
            nuovo i Franceschi che vennero al duca in Firenze; che colà dove anticamente il loro
            vestire ed abito era il più bello, nobile e onesto, che null'altra nazione, a modo di
            togati Romani, sì·ssi vestieno i giovani una cotta overo gonnella, corta e stretta, che
            non si potea vestire sanza aiuto d'altri, e una coreggia come cinghia di cavallo con
            isfoggiate fibbie e puntale, e con grande iscarsella alla tedesca sopra il pettignone, e
            il capuccio vestito a modo di sconcobrini col batolo fino alla cintola e più, ch'era
            capuccio e mantello, con molti fregi e intagli; il becchetto del capuccio lungo fino a
            terra per avolgere al capo per lo freddo, e colle barbe lunghe per mostrarsi più fieri
            inn–arme. I cavalieri vestivano uno sorcotto, overo guarnacca stretta, ivi su cinti,
            e·lle punte de' manicottoli lunghi infino in terra foderati di vaio e ermellini. Questa
            istranianza d'abito, non bello né onesto, fu di presente preso per li giovani di Firenze
            e per le donne giovani di disordinati manicottoli, come per natura siamo disposti noi
            vani cittadini alle mutazioni de' nuovi abiti, e i strani contraffare oltre al modo
            d'ogni nazione sempre al disonesto e vanitade; e non fu sanza segno di futura mutazione
            di stato.</p>
          <p>Lasceremo di ciò, e diremo d'altre novità di fuori che furono ne' detti tempi.</p>
        </div2>
        <div2 type="capitolo">
          <head>V</head>
          <argument>
            <p rend="italic">Come i Ghibellini d'Arezzo entrarono per furto nella terra, e furonne
              cacciati.</p>
          </argument>
          <p>Nel detto anno, a dì VII di giugno, non esendo ancora il duca al tutto signore di
            Firenze, se non capitano della guardia della terra e come generale della guerra, i
            Tarlati rimasi fuori d'Arezzo coll'aiuto del capitano di Furlì, e di quello di Cortona,
            e que' da Faggiuola, e Pazzi di Valdarno, e Ubertini, in quantità di CCC cavalieri e
              III<hi rend="sup">M</hi> pedoni, la mattina per tempo, per trattato di certi
            Ghibellini ch'erano dentro, furono intorno ad Arezzo, e·ffu data loro porta Buia, e
            quella tagliata ed aperta, e buona parte entrati dentro per correre la terra.</p>
          <p>Le masnade del duca e del Comune di Firenze ch'erano in Arezzo a·ccavallo e a piè cogli
            altri cittadini guelfi francamente combattendo difesono la terra, e cacciarne fuori per
            forza i nimici con gran danno di morti e di presi. E poi cacciarono d'Arezzo molti
            Ghibellini chi per ribelli e·cchi a' confini, i quali poi con molte castella de'
            Tarlati, e che rubellaro, feciono gran danno ad Arezzo. E poi, a dì XXVIIII di luglio,
            meser Tarlato con CCCC cavalieri e pedoni assai valicò l'Ambra, e venne di qua da
            Montevarchi, guastando quello ch'era di fuori sanza niuno contasto.</p>
          <p>E in que' tempi Francesco di Guido Molle degli Ubertini, fratello del vescovo d'Arezzo,
            rubellò al Comune di Firenze il loro Castiglione per tradimento di certi terrazzani,
            salvo la torre ch'era in sulla porta, che v'era il castellano per lo duca; il quale
            Francesco male proveduto, e per lo soccorso tostano delle nostre masnade a cavallo e a
            piè ch'erano in Montevarchi, cogli altri Valdarnesi si ricoverò il castello, e fu preso
            il detto Francesco e menato a Firenze, e il duca gli fece tagliare il capo; e poi il
            detto Castiglione delli Ubertini prima tutto rubato, e poi tutto arso e diroccato e
            disfatto.</p>
        </div2>
        <div2 type="capitolo">
          <head>VI</head>
          <argument>
            <p rend="italic">Quando morì Carlo Uberto re d'Ungheria.</p>
          </argument>
          <p>Nel detto anno, d'agosto, morì Carlo Uberto re d'Ungheria nipote del re Ruberto e
            figliuolo fu di Carlo Martello; del quale fu gran danno, però ch'era signore di gran
            valore in prodezza. Rimasene III figliuoli, Lodovico, e Andreas; il quale Lodovico
            primogenito fu coronato d'Ungheria, e<gap/> secondo overo terzo figliuolo fu coronato re
            di Pollonia, e poco tempo apresso la reina d'Ungheria, moglie che·ffu del detto Carlo
            Uberto e figliuola del re di Pollonia valente e savia donna, saputa la morte del re
            Ruberto, che morì il gennaio vegnente, come tosto apresso si farà menzione, sì passò in
            Puglia e a Napoli all'altro suo figliuolo Andreas, a·ccui succedea il reame di Cicilia e
            di Puglia, con molti grandi baroni ungheri, per dare favore e consiglio al detto
            Andreas, ch'era molto giovane; e all'altro figliuolo <gap/> rimase il reame da Pollonia
            per retaggio della madre.</p>
        </div2>
        <div2 type="capitolo">
          <head>VII</head>
          <argument>
            <p rend="italic">Come il papa fece più cardinali, tra' quali fu un nostro
            Fiorentino.</p>
          </argument>
          <p>Nel detto anno, per le digiune di settembre, papa Clemento sesto apo Vignone, ov'era la
            corte, fece X cardinali, i nove oltramontani, e·ll'altro messere Andrea Ghini Malpigli
            di Firenze antico cittadino d'Orto San Michele, il quale era vescovo di Tornai, e molto
            amico del re di Francia, e a·ssua preghiera fu fatto cardinale. Ma, come piacque a·dDio,
            morì fra·ll'anno andando inn–Ispagna per legato, onde fu gran danno, ch'era savio e
            valoroso, e·sse fosse vivuto avrebbe fatto onore e pro alla nostra città. Abbianne fatta
            memoria, perché pochi cardinali o papa sono stati in tanta città com'è Firenze, per lo
            poco studio che' Fiorentini fanno fare a' loro figliuoli in chericia, a·lloro difetto.
            Funne il cardinale Attaviano degli Ubaldini; e dicesi, ma no·llo afermiamo, fu un papa
            fiorentino di casa Papeschi, e uno cardinale di Bellagi di porta San Piero al tempo
            d'Arrigo terzo imperadore. Lasceremo alquanto delle novità d'intorno, e seguiremo i
            processi del duca d'Atene.</p>
        </div2>
        <div2 type="capitolo">
          <head>VIII</head>
          <argument>
            <p rend="italic">Quello che 'l duca d'Atene fece in Firenze mentre ne fu signore.</p>
          </argument>
          <p>Come il duca d'Atene fu fatto a vita signore di Firenze per lo modo detto adietro, per
            avere meno a contendere di fuori, e credendosi fortificare dentro il suo stato e
            signoria, sì fece di presente pace e accordo co' Pisani e con tutti i loro allegati, non
            guardando ad onte o vergogne del Comune di Firenze ricevute, ove i Fiorentini speravano
            ch'elli facesse ogni loro vendetta; e a dì XIII d'ottobre si piuvicò e bandì in questo
            modo, che·lla città di Lucca rimanesse a' Pisani per XV anni, e poi lasciarla inn–stato
            comune, e rimettendo al presente li usciti guelfi in Lucca che tornare vi volessono, e
            rendendo loro i loro beni, mettendovi il duca podestà cui elli volesse, il detto tempo
            rimanendo a' Pisani la guardia del castello dell'Agosta ch'è in Lucca, e tutta la
            guardia e dominazione della terra, che·lla podestà per lo duca non avea altro che 'l
            salaro e 'l nome, che altra signoria poco potea fare più che piacesse a' Pisani, ma pure
            era una posessione per lo nostro Comune, e freno a' Pisani mentre che 'l duca dominava
            Firenze, e dando i Pisani al duca ogn'anno per censo per lo san Giovanni VIII<hi rend="sup">M</hi> fiorini d'oro in una coppa dorata d'argento, faccendo franchi i
            Fiorentini in Pisa per V anni, ove prima eravamo franchi per sempre per li patti
            antichi, rimanendo d'accordo a' Fiorentini tutte le castella di Valdarno e di
            Valdinievole, che·ssi tenieno, e Barga e Pietrasanta; e che i Fiorentini dovessono
            rimettere in Firenze e trarre di bando tutti i loro rubelli e usciti, e nuovi e vecchi,
            stati al servigio e lega di Pisani, e perdonare agli Ubaldini e Pazzi e Ubertini, e
            lasciare di prigione i Tarlati d'Arezzo e rendendo loro pace, e trarre di prigione meser
            Giovanni Visconti di Milano; e così fu fatto di presente; al quale meser Giovanni
            Visconti il duca vestì nobilemente, e diè cavalli e danari, e fatto acompagnare infino a
            Pisa, e domandando a' Pisani il mendo di suoi danni e interessi avuti per loro, gli
            ingrati Pisani nol vollono udire, ma apuosogli ch'egli era venuto in Pisa per trattare
            cospirazione nella terra per lo duca, e convenne si partisse villanamente nella terra;
            della quale cosa meser Luchino signore di Milano prese molto sdegno contro a' Pisani,
            come si potrà trovare leggendo. Per lo detto accordo dal duca a' Pisani tornaro i Bardi
            e' Frescobaldi e' loro seguaci in Firenze, e' Pisani lasciarono ogni prigione fiorentino
            e·lloro allegati ch'erano presi in Pisa e in Lucca.</p>
          <p>A dì XV d'ottobre il duca fece nuovi priori, i più artefici minuti, e mischiati di
            quelli che loro antichi erano stati Ghibellini; e diè loro un gonfalone di giustizia
            così fatto di tre insegne, ciò fu di costa all'asta l'arme del Comune, il campo bianco e
            'l giglio rosso; e apresso in mezzo la sua il campo azurro biliottato col leone ad oro,
            e al collo del leone uno scudetto dell'arme del popolo; apresso l'arme del popolo il
            campo bianco e·lla croce vermiglia, e di sopra il rastrello del re; e mise i priori nel
            palagetto ove prima stava l'esegutore in sulla piazza con poco uficio e minore balìa, se
            non il nome, e sanza sonare le campane a martello o congregare il popolo, com'era
            usanza.</p>
          <p>Del detto nuovo e disimulato gonfalone i grandi ch'avieno fatto signore il duca e
            crediansi ch'al tutto il duca annullasse il popolo in detto e in fatto, come avea
            promesso loro, si turbarono forte, e massimamente perché in que' dì fece condannare
            subitamente uno de' Bardi in V<hi rend="sup">C</hi> fiorini d'oro o nella mano,
            perch'avea stretta la gola a uno suo vicino popolano che·lli dicea villania. E così
            puttaneggiava e disimulava il duca co' cittadini, togliendo ogni baldanza a' grandi
            che·ll'aveano fatto signore, e togliendo la libertà e ogni balìa e uficio, altro che 'l
            nome de' priori, e al popolo; e cassò l'uficio di gonfalonieri delle compagnie del
            popolo, e tolse loro i gonfaloni, e ogni altro ordine e uficiali di popolo cassò, se non
            a suo beneplacito ritegnendosi co' beccari, vinattieri, scardassieri e artefici minuti,
            dando loro consoli e rettori al loro volere, dimembrando gli ordini antichi dell'arti
            a·ccui erano sottoposti per volere maggiori salari di loro lavorii.</p>
          <p>Per le sudette cagioni e altre fatte per lui, come si troverrà leggendo assai poco
            apresso, si criò conspirazione contro al duca per li grandi e popolani medesimi
            che·ll'avieno fatto signore, come tosto si potrà trovare. E fece torre tutte le balestra
            grosse a' cittadini, e fece fare l'antiporte al palagio del popolo, e ferrare le
            finestre della sala di sotto per gelosia e sospetto de' cittadini, e fece comprendere
            tutto il circuito dal detto palazzo a quelli che furono di figliuoli Petri, e·lle torri
            e case di Manieri e di Mancini, e di Bello Alberti, comprendendo tutto l'antico gardingo
            e ritornando in sulla piazza. E il detto compreso fece cominciare e fondare di grosse
            mura e torri e barbacani per farne col palagio insieme uno grande e forte castello,
            lasciando il lavorio di deficare il ponte Vecchio, ch'era di tanta necessità al Comune
            di Firenze, togliendo di quello le pietre conce e legname. Fece disfare le case di Santo
            Romolo per fare piazza al castello infino nel Garbo. E mandò a corte al papa per licenza
            di disfare San Piero Scheraggio, e Santa Cicilia, e Santo Romolo, ma no·lli fu assentito
            per la Chiesa. Fece torre a' cittadini certi palagi e fortezze e belle case ch'erano
            nelle circustanze del palagio, e misevi suoi baroni e sua gente sanza pagare alcuna
            pigione. Fece fare alle porti nuovi antiporti di costa a' vecchi per più fortezza, e
            rimurare le porte. Di donne e di donzelle di cittadini per sé e per sue genti cominciato
            a·ffare di forze e villanie e di laide cose; intra·ll'altre per cagione di donna tolse
            San Sebbio a' poveri, della guardia dell'arte di Calimala, e diello altrui
            illicitamente. E per amore di donna rendé gli ornamenti alle donne di Firenze, e fece
            fare il luogo comune delle femmine mondane, onde il suo maliscalco traeva molti danari.
            Fece fare le paci tra' cittadini e contadini, e questo fu il meglio che facesse, ma bene
            ne guadagnò egli e' suoi uficiali grossamente da coloro che·lle richiedieno. Levò gli
            assegnamenti a' cittadini sopra le gabelle, di danari convenuti loro prestare per forza
            al Comune per fornire la 'mpresa di Lombardia e quella di Lucca, come adietro è fatta
            menzione, ch'erano più di CCCL<hi rend="sup">M</hi> di fiorini d'oro, asegnati in più
            anni con alcuno guiderdone. E questo fu gran male, e onde i cittadini più si gravaro,
            e·ffu rompimento di fede al Comune; e molti cittadini, che dovieno avere grossamente dal
            Comune, ne furono diserti; e recò a·ssé tutte le gabelle, che montavano l'anno più di
              CC<hi rend="sup">M</hi> di fiorini d'oro sanza l'altre entrate e gravezze. Fece fare e
            pagare l'estimo in città e in contado, che montò più di LXXX<hi rend="sup">M</hi> di
            fiorini d'oro, onde i grandi e' popolani e' contadini, che vivono di loro rendite, si
            tennono forte gravati. E quando fece fare l'estimo, promisse e giurò a' cittadini di non
            fare loro altre gravezze d'imposte o di prestanze, o di nuove gabelle, ma no·llo oservò,
            ma al continovo gravava i cittadini di prestanze, e facea criare e crescere nuove e
            sforzate gabelle per uno ser Arrigo Fei; e quelli era suo amico, che sapea trovare modi
            d'avere danari, onde che venissono. E in X mesi e XVIII dì ch'elli regnò gli vennero a
            mano di gabelle e d'estimo, gravezze, e condannagioni, e altre entrate presso di CCCC<hi rend="sup">M</hi> di fiorini d'oro pure di Firenze, sanza quelli che traeva delle
            terre vicine ch'elli signoreggiava, de' quali rimandò tra in Francia e in Puglia più di
              CC<hi rend="sup">M</hi> di fiorini d'oro, però che non tenea tra tutte le terre che
            signoreggiava DCCC cavalieri, e quelli mal pagava; ma al bisogno della sua rovina se
            n'avide a suo danno e vergogna.</p>
          <p>Gli ordini de' suoi uficiali e consiglieri erano in questo modo. I priori, come avemo
            detto, erano in nome, ma non in fatto, sanza alcuna balìa. Era la podestà mesere
            Baglione da Perugia, che guadagnava volentieri; messer Guiglielmo d'Ascesi chiamato
            conservadore overo assessino di lui e bargello, e stava nel palagio de' Cerchi bianchi
            nel Garbo. Tre giudici avea ordinati, che·ssi chiamavano della Sommaria, che tenieno
            corte nelle nostre case e cortili e logge de' figliuoli Villani da San Brocolo; questi
            giudici rendieno ragione di fatto con molte baratterie; e uno meser Simone da Norcia
            giudice sopra rivedere le ragioni del Comune, ed era più barattiere che coloro cui
            condannava per baratterie, abitava nel palagio fu de' Cerchi dietro a San Brocolo. Di
            suo consiglio era il vescovo della Leccia sua terra di Puglia; e suo cancelliere
            Francesco il vescovo d'Ascesi fratello del conservadore; il vescovo d'Arezzo degli
            Ubertini, e meser Tarlato, e il vescovo di Pistoia e quello di Volterra, e messere
            Attaviano de' Belforti: questi tenea per sicurtà delle loro terre, e vescovi per una sua
            coperta ipocresia.</p>
          <p>Con cittadini avea di rado consigli, e poco gli prezzava e meno gli oservava,
            ristrignendosi solo al consiglio di meser Baglione, e del conservadore, e di mesere
            Cerritieri de' Visdomini, uomini corrotti in ogni vizio a·ssua maniera, faccendo i suoi
            dicreti di fatto e sotto suo sugello, il quale il suo cancelliere si facea bene valere.
            Signore era di poca fermezza e di meno fede di cosa che promettesse, cupido e avaro e
            mal grazioso; piccoletto di persona e brutto e barbucino; parea meglio Greco che
            Francesco, segace e malizoso molto. Fece al suo conservadore impiccare meser Piero di
            Piagenza uficiale della mercatantia opponendoli baratterie, e che mandava lettere a
            meser Luchino da Melano, e·cchi disse li fé in parte torto. Fece costrignere i
            mallevadori di Naddo di Cenni, ch'era a' confini a Perugia, che tornasse con sua
            sicurtà, e·llui tornato a dì XI di gennaio, non oservandoli fede, il fece impiccare e
            colla catena in collo, acciò che non si potesse ispiccare, e tolse a' suoi mallevadori
              V<hi rend="sup">M</hi>DXV fiorini d'oro, opponendo gli avea frodati al Comune in
            Lucca, oltre agli altri levatoli prima, e tutti i suoi beni confiscò a·ssé, opponendogli
            ch'egli avea trattato col Comune di Siena e con quello di Perugia contro a·llui, i quali
            non amavano la vicinanza e signoria del duca; e forse in parte fu vero. Questo Naddo fu
            un sottile e sagace uomo, e molto grande e prosuntuoso in popolo e in Comune, ma bene
            guadagnava volontieri. Il padre, Cenni di Naddo, stato molto grande in Comune, per
            dolore del figliuolo e tema del duca si fece frate di Santa Maria Novella, e fece bene
            dell'anima sua, se 'l fece con buona intenzione, per fare penitenzia delle colpe
            commesse in Comune, e spezialmente inn–isturbare l'accordo co' Pisani onorevole assai
            per lo nostro Comune, come toccammo adietro.</p>
          <p>In questi tempi, del mese di marzo, fece il duca lega e compagnia co' Pisani, e taglia
            di II<hi rend="sup">M</hi> cavalieri contro a ogni loro aversaro, i Pisani tenere DCCC
            cavalieri e 'l duca MCC cavalieri; la qual compagnia molto spiacque ai Fiorentini e a
            tutti i Toscani guelfi, e poco s'oservò, perché non era piacevole mischiato, né buona
            compagnia.</p>
          <p>Del mese di marzo detto il duca fece in contado VI podestadi, uno per sesto, con grande
            balìa di potere fare giustizia reale e personale e con grandi salari, e i più furono de'
            grandi, che di nuovo erano stati rubelli, rimessi in Firenze di poco. La qual nuova
            signoria molto spiacque a' cittadini, e più a' contadini, che portavano la spesa e
            gravezza. Fece pigliare uno Matteo di Motozzo, e in su uno carro atanagliare, e poi
            tranare sanz'asse, e impiccare, perch'avea rivelato uno trattato de' Medici e d'altri
            che doveano offendere il duca, e nol volle credere, a suo pericolo e danno di quello,
            gli avenne. L'ultimo dì di marzo fece impiccare in su Monterinaldi Lamberto degli Abati,
            il quale era stato valente uomo all'oste nostra a Lucca della masnada di meser Mastino,
            perch'elli gli avea rivelato uno trattato che certi grandi tenieno contro al duca con
            meser Guidoriccio da Fogliano capitano della gente di mesere Mastino, opponendoli il
            contrario, che tenea trattato con meser Mastino di torli la signoria. La qual cosa non
            fu vero, ma·ffu vero quello ch'è detto; ma per le sue opere vivea in grande sospetto e
            gelosia, e chiunque gli rivelava trattato o da beffe o da dovero, o parlava contro
            a·llui, facea morire; onde più altri di piccolo affare fece a torto morire di crudeli
            tormenti per mano del suo carnefice conservadore di male opere.</p>
          <p>Per la Pasqua della Resurresione, MCCCXLIII, tenne gran festa a' cittadini e suoi
            baroni conostaboli e soldati con grandi corredi, ma con mala voglia di cittadini, e fece
            tenere giostre nella piazza di Santa Croce per più dì, ma pochi cittadini vi
            giostrarono, che·ggià a' grandi e a' popolani cominciavano a spiacere i suoi processi.
            All'uscita d'aprile MCCCXLIII ordinò e cominciò ad afforzare e chiudere San Casciano e
            afforzare per riducervi dentro le villate d'intorno, e che·ssi chiamasse Castello
            Ducale, ma poco andò inanzi.</p>
          <p>Fecesi in Firenze sei brigate di festa, di gente di popolo minuto vestiti insieme
            ciascuna brigata per sé, e danzando per la terra. La maggiore fu nella Città Rossa, e il
            loro signore si nomò lo 'mperadore. L'altra a San Giorgio col Paglialoco; ed ebbono
            zuffa tra queste due. E una ne fu a San Friano, e una nel borgo d'Ognisanti. L'altra in
            quello di San Pagolo. L'altra nella via larga delli spadai; e·ffu motiva e assento del
            duca per recarsi all'amore della Comune e popolo minuto, per quella sforzata vanità; ma
            poco gli valse al bisogno. Per la festa di san Giovanni fece fare l'oferta all'arti al
            modo antico sanza gonfaloni, e·lla mattina della festa oltre a' ceri usati delle
            castella, ch'erano da XX, ebbe da XXV pali di drappi ad oro, bracchetti, sparvieri e
            astori per omaggio d'Arezzo, Pistoia, Volterra, San Gimignano, Colle, e da tutti i conti
            Guidi, da Mangona, Cerbaia, e da Montecarelli, e Puntormo, Ubaldini, Pazzi, e Ubertini,
            e d'ogni baroncello d'intorno, che·ffu coll'oferta de' ceri una nobile festa; e raunarsi
            i detti ceri e pali e·lli altri tributi in su la piazza di Santa Croce, e poi l'uno
            apresso l'altro andaro al palagio ov'era il duca, e poi a San Giovanni. Fece aggiugnere
            al palio dello sciamito chermisi di foderallo a rovescio di vaio isgrigiato quant'era
            l'asta, ch'era molto ricco a vedere. La festa fece ricca e nobile, e·ffu la prima e
            sezzaia che dovea fare in Firenze per le sue opere.</p>
          <p>All'uscita di giugno fece fare una sconcia giustizia, che a uno Bettone Cini da Campi,
            de' menatori de' buoi dell'antico carroccio, il quale di poco l'avea il duca fatto di
            priori, e per la dignità del carroccio vestitolo di scarlatto, però che, poi ch'elli
            uscì dell'uficio, si dolfe e disse alcuna parola oziosa per una imposta gli era fatta
            per lo duca, gli fece cavare la lingua infino allo strozzule e con essa inanzi in su una
            lancia per diligione mandandolo per la terra, e poi pintone fuori a' confini a Pesero,
            ove poco apresso per quella tagliatura della lingua morì. Di questa giustiza si turbaro
            molto i cittadini, e ciascuno la riputava in sé di non potere parlare, né dolersi de'
            torti e oltraggi; ma la persona di Bettone era degna di quello, e di peggio, ch'egli era
            publicano e villano gabelliere, e colla piggiore lingua ch'uomo di Firenze, sì che morì
            nel peccato suo.</p>
          <p>A dì II di luglio il duca fermò compagnia e taglia con messere Mastino della Scala, e
            co' marchesi da Esti, e col signore di Bologna, e co·llui contrasse parentado, ma più
            gli era utole la compagnia e benivolenza de' buoni cittadini di Firenze, la quale al
            tutto s'avea levata e tolta, e quella che fece con quelli signori poco o niente li
            valsono al suo bisogno, e poco durò.</p>
          <p>Assai avemo detto sopra i processi e opere del duca d'Atene fatte in Firenze mentre ne
            fu signore, e non si potea fare di meno, acciò che sieno manifeste le cagioni perché i
            Fiorentini si rubellaro della sua signoria, e prendano assempro per lo innanzi quelli
            che sono a venire di non volere signore perpetuo né a vita.</p>
          <p>Lasceremo alquanto di questa matera, faccendo incidenza, per raccontare altre novità
            che furono altrove in questi tempi, tornando assai tosto a contare la fine ch'ebbe in
            Firenze la sua signoria. Ma di tanto volemo fare prima memoria, e questo sentimmo e
            sapemmo di vero. Il dì e·ll'ora che prese la signoria, per savi astrolaghi fu preso
            l'ascendente che·ffu gradi XXII del segno della Libra, segno mobile e opposito del segno
            d'Aries significatore di Firenze, e in termine di Marti, e Marti nostro significatore
            era nel detto segno della Libra contrario alla sua casa, e il suo signore Venus nel
            Leone gradi VIII faccia di Saturno e contradio alla sua tripricità. Per la quale
            costellazione dissono d'accordo che·lla sua signoria non dovea compiere l'anno, e con
            mala uscita e vituperevole e con molti tradimenti e romori con arme, ma con pochi
            micidi. Ma più credo che fosse la cagione il suo male reggimento e·lle sue ree opere per
            lo suo pravo libero albitro, male usandolo.</p>
        </div2>
        <div2 type="capitolo">
          <head>IX</head>
          <argument>
            <p rend="italic">D'una compagna di gente d'arme che feciono i soldati de' Pisani.</p>
          </argument>
          <p>Come fu fatta la pace dal duca d'Atene e Pisani, come dicemmo adietro, quasi tutti i
            soldati ch'erano co' Pisani, intorno di MD Tedeschi a cavallo e più di II<hi rend="sup">M</hi> pedoni di masnade Ghibellini, si partirono di Pisa e feciono una compagna con
            alcuno piccolo soldo de' Pisani per levarglisi d'adosso, e fare far danno a' loro
            vicini. Vennero per quello di San Miniato, e di San Gimignano, e Colle sanza fare danno
            alcuno, né toccaro di nostro contado, perch'erano alla signoria del duca; il borgo di
            Staggia guastarono, e poi stettono più dì a fonte Beccia, tanto che' Sanesi si
            ricomperarono IIII<hi rend="sup">M</hi> fiorini d'oro; e però non lasciarono di rubare e
            ardere più loro villate di Valdambra, e simile feciono in Valdichiane sopra quello di
            Perugia; e dissesi che·cciò fu ordine del duca d'Atene co' Pisani; e·cche vi misse
            danari per fare danno a' Sanesi e Perugini, però ch'avieno rifiutata sua signoria e
            compagnia, e voleano vivere liberi e franchi. E poi cresciuta la detta compagnia,
            valicaro in Romagna e sopra a Rimino per fare vergogna a meser Malatesta stato nostro
            capitano di guerra, e feciono danno assai; poi si distribuì e partì a soldo di signori e
            Comuni tra in Romagna e in Lombardia, e venne meno la detta compagna.</p>
        </div2>
        <div2 type="capitolo">
          <head>X</head>
          <argument>
            <p rend="italic">Quando morì il re Ruberto.</p>
          </argument>
          <p>Nell'anno MCCCXLII, a dì XVIIII di gennaio, passò di questa vita il re Ruberto re di
            Gerusalem e di Cicilia e di Puglia di sua malattia nella città di Napoli. E inanzi che
            morisse, come savio signore dispuose i suoi fatti per l'anima cattolicamente, siccome a
            tanto signore e divoto di santa Chiesa si convenia. Vivette da LXXX anni, e regnò in
            Puglia anni XXXIII e mesi. E perch'egli non avea figliuoli altro che due nipote,
            figliuole che furono del duca di Calavra suo figliuolo, inanzi che morisse, la maggiore
            fece sposare ad Andreas duca di Calavra e figliuolo che fu del re d'Ungheria suo nipote,
            come gli avea promesso, e fecelo cavaliere, e farli fare omaggio a·llui e alla moglie a
            tutti i baroni del Regno, siccome succedente re e reina. Lasciolli grande tesoro, e
            perch'egli era di piccola età, ordinò i suoi principali baroni governatori e guardiani
            di lui e del regno a beneplacito della Chiesa. Sopellissi al monistero di Santa Chiara
            in Napoli, il quale elli avea fatto fare e riccamente dotato a grande onore. E in
            Firenze se ne fece cordoglio ed esequio molto solenne e di grande luminaria, e di molta
            buona gente e signori cherici e laici al luogo de' frati minori a dì XXXI di gennaio.</p>
          <p>L'aprile seguente il duca di Durazzo nipote del re Ruberto, figliuolo di meser Gianni
            suo fratello, con dispensagione del papa per procaccio del cardinale di Peragorgo zio
            del detto duca, sposò l'altra figliuola fu del duca di Calavra, per retare il reame,
            se·ll'altra sirocchia morisse sanza reda, onde nacque grande isdegno tra·lloro e·lla
            reina sua zia figliuola fu del re di Maiolica, e moglie del re Ruberto; non avendo
            figliuolo, compiuto l'anno, si commisse nel monistero a Santo Piero a Castello, ch'ella
            fatto fare. Questo re Ruberto fu il più savio re che fosse tra' Cristiani già·ffa
            cinquecento anni, sì di senno naturale sì di scienzia, come grandissimo maestro in
            teologia e sommo filosofo. Dolce signore e amorevole fu, e amicissimo del nostro Comune,
            di tutte le virtù dotato, se non che poi che cominciò a 'nvecchiare l'avarizia il
            guastava in più guise; iscusavasene per la guerra ch'avea per raquistare la Cicilia, ma
            non bastava a tanto signore e così savio com'era in altre cose.</p>
        </div2>
        <div2 type="capitolo">
          <head>XI</head>
          <argument>
            <p rend="italic">Come papa Clemento VI ordinò il giubileo e perdono a·rRoma nel L
            anno.</p>
          </argument>
          <p>Nel detto anno MCCCXLII, del mese di gennaio, papa Clemento VI apo Vignone in Proenza,
            dov'era la corte co' suoi cardinali e molti vescovi e arcivescovi, ricordandosi che papa
            Bonifazio VIII avea ritrovato che 'l giubileo, cioè di C anni in C anni chi andasse a
            Roma confesso e pentuto di suoi peccati e vicitasse per XV dì continui la chiesa di San
            Piero e di San Pagolo, gli era perdonato colpa e pena, durando per uno anno il detto
            perdono, e quello confermato l'anno MCCC, come adietro facemmo menzione, parendo al
            detto papa e cardinali ch'aspettando l'altro centesimo molti fedeli cristiani che sono
            vivi per le corte vite degli uomini saranno morti, onde molto perderebbono la grazia e
            'l benificio, sì ordinò e confermò che 'l detto giubileo e perdono fosse di L anni in L
            anni, cominciando l'anno MCCCL per la natività di Cristo, ritraendo per l'autorità della
            sacra iscrittura che di L anni in L anni si celebrava il giubileo di figliuoli d'Isdrael
            per comandamento di Dio, tutto fosse in altra forma. Della qual cosa il detto papa e
            suoi cardinali molto furono commendati da tutti i Cristiani, e maggiormente da' Romani,
            che·nn'aspettavano la grascia.</p>
        </div2>
        <div2 type="capitolo">
          <head>XII</head>
          <argument>
            <p rend="italic">D'uno gran fuoco che·ffu in Pietrasanta.</p>
          </argument>
          <p>Nel detto anno, del mese di febraio, per fuoco apreso, e·cchi disse fatto mettere per
            li Pisani, arse gran parte di Pietrasanta, salvo la rocca, e·lli abitanti la volieno
            abandonare, se non che 'l duca d'Atene, a·ccui guardia era per lo nostro Comune, mandò
            loro danari e C moggia di grano per sovvenire la loro necessità, e fu ben fatto.</p>
        </div2>
        <div2 type="capitolo">
          <head>XIII</head>
          <argument>
            <p rend="italic">D'alcuna novità stata in Firenze in questo anno.</p>
          </argument>
          <p>Nel detto anno e mese di febraio per impetuoso vento caddono le mura del nuovo
            dormentoro di frati di San Marco, e morìvi sotto due frati e uno laico; ben erano le
            mura per povertà assai sottili e mal fondate. E nel detto anno si mise la nuova via dal
            Pozzo Toscanelli su per la costa di sopra Santa Felicita e sopra la chiesa di San
            Giorgio infino alla porta che va inn–Arcetri, acciò che' popolani d'Oltrarno potessono
            soccorrere al bisogno la detta porta, e andare spediti intorno alle mura d'Oltrarno
            sanza convenirli andare sotto la forza di Rossi e di Bardi, e fu ben fatto per lo
            popolo. Ancora si recò la misura dello staio, ove si facea al colmo, perché vi s'usava
            frode si recò a raso, crescendo il colmo nel raso, e più da libra I e mezza in II lo
            staio del grano; e questo anno valse lo staio del grano da soldi XX, e il seguente anno
            del MCCCXLIII valse da soldi XXV. E il vino comune di vendemmia carissimo da fiorini V
            in VI cogno, di soldi LXV e mezzo il fiorino.</p>
        </div2>
        <div2 type="capitolo">
          <head>XIV</head>
          <argument>
            <p rend="italic">Come Messina fu rubellata a que' d'Araona che·lla signoreggiava, e come
              la raquistò.</p>
          </argument>
          <p>Nel detto anno, anzi da due mesi che il re Ruberto morisse, per suo trattato con certi
            rubelli di quello don Piero che tenea Cicilia, ciò erano que' della casa de' Palizzi i
            più possenti di Messina, per loro amici e di loro setta corsono la città di Messina con
            armata mano, e uccisono il vicaro, overo capitano, che v'era per lo loro re, e più di
            sua gente, e presono il forte castello di San Salvadore, ch'è sopra il porto di Messina;
            e·cciò fatto, mandarono XXX di loro stadichi a Melazzo per dare di loro fidanza al conte
            Scalore delli Uberti di Firenze, che v'era per capitano per lo re Ruberto, fatto rubello
            di don Piero, che mandasse sua gente per la terra e per lo castello, il quale vi mandò
            quelli che poté, non isfornendo Melazzo.</p>
          <p>Ancora mandarono a Napoli al re Ruberto per soccorso, il quale se di sùbito v'avesse
            mandato, come potea e dovea, sanza fallo avea raquistata Messina, e poi tutta l'isola;
            ma·lla tardezza del re Ruberto e·lla sua avarizia, la quale guasta ogni nobole impresa,
            o forse volle Idio o promisse per non darli tanta gloria mondana inanzi che morisse,
            tardò tanto il soccorso, che in quella stanza don Guiglielmo figliuolo fu di don
            Federigo, guardiano e vicario dell'isola per lo figliuolo del re Piero suo fratello,
            ch'era di poca età, venne a Messina con CCCC cavalieri e popolo assai, e per li
            cittadini di sua setta contradi di Palizzi li fu data l'entrata della terra, e corse la
            città di Messina, e uccisono e cacciaro tutti i loro ribelli e genti che v'erano per lo
            re Ruberto; e per forza di navi e cocche ch'erano nel porto fece combattere Santo
            Salvadore, e raquistollo, uccidendo quanti dentro ve n'avea.</p>
          <p>E nota, che·ssi confa alquanto alla presente matera, ch'è delle maraviglie del secolo,
            i figliuoli di meser Scalore delli Uberti nostri cittadini Ghibellini e rubelli, e
            quelli d'Antioccia della casa di Soave, e quelli da Lentino, e 'l conte di XX Miglia, e
            que' di meser Palmieri Abati principali, che rubellarono i loro antichi l'isola di
            Cicilia al re Carlo vecchio, e de' detti Palizzi di Messina, e altri loro seguaci per
            soperchio e ingratitudine di Catalani s'erano ribellati da quelli che tenea la Cicilia,
            e tornati al re Ruberto, ed elli ricevutoli e dotatili nel regno di grande baronie. E
            ben disse il propio meser Farinata, l'antico delli Uberti, dimandato che cosa era parte,
            cavallerescamente in brieve rispuose: «Volere e disvolere per oltraggi e grazie
            ricevute»; e·ffu vera sentenzia.</p>
        </div2>
        <div2 type="capitolo">
          <head>XV</head>
          <argument>
            <p rend="italic">Come il re di Raona tolse Maiolica al re di quella suo cugino.</p>
          </argument>
          <p>Nel detto anno il re d'Araona con trattato di grandi borgesi di Maiolica tolse Maiolica
            al re di quella, suo cugino; la qual cosa fu molto biasimata, e messa per grande
            tradigione, con tutto che quelli che·nn'era re era uomo di cattiva vita e di poco
            valore, e tenea per sua amica la nipote, e cacciava la moglie, e non amato da sua gente.
            Lasceremo di più dire de' fatti delli strani, e torneremo a nostra matera, a racontare
            de' fatti di Firenze; e come il duca d'Atene, che se n'era fatto signore per lo modo
            detto adietro, ne fu cacciato; e molte revoluzioni e novità che alla nostra città ne
            seguiro apresso, le quali a·nnoi autore, che·lle vedemmo e fummo presenti, ci paiono
            quasi impossibili a credere, tanto furono diverse e maravigliose.</p>
        </div2>
        <div2 type="capitolo">
          <head>XVI</head>
          <argument>
            <p rend="italic">Di certe congiurazioni che furono fatte in Firenze contra il duca
              d'Atene che·nn'era signore.</p>
          </argument>
          <p>E' si dice fra·nnoi Fiorentini uno antico e materiale proverbio, cioè: «Firenze non si
            muove, se tutta non si duole»; e bene che 'l proverbio sia di grosse parole e rima, per
            isperienza s'è trovato di vera sentenzia, e viene a caso della nostra presente matera;
            che a certo il duca nonn–ebbe regnato III mesi, che quasi a' più di cittadini non
            dispiacesse nella sua signoria per li suoi inniqui e malvagi processi, come detto avemo
            adietro, e più ancora che scritto non s'è per noi; però ch'ogni singulare cosa e sue
            operazioni nonn–ho potuto sapere né ricogliere, ma per le generali e aperte assai si può
            comprendere.</p>
          <p>Prima che' grandi che·ll'aveano fatto signore, e aspettavano da·llui stato e grandezza,
            come avea loro promesso, sì trovato ingannati e traditi, ed eziandio que' grandi ch'elli
            avea rimessi in Firenze, non parea loro esere ben trattati; e i grandi e possenti
            popolani che prima avieno retta la terra, ch'al tutto gli avea anullati e tolto loro
            ogni stato, onde il nimicavano a morte. A' mediani e artefici dispiacea la sua signoria
            per lo non guadagnare, e per lo male stato della città, e per le 'ncomportabili gravezze
            sì d'estimo, sì di prestanze, e d'intollerabili gabelle, e per levare che fece a'
            cittadini gli asegnamenti sopra le gabelle di danari prestati al Comune. E dove i
            cittadini avieno speranza che per lo suo reggimento scemasse le spese, e desse loro
            buono stato, fece il contrario; e per le male ricolte montò il grano in più di soldi XX
            lo staio, onde il popolo minuto male si contentava. E per li oltraggi delle donne fatti
            per lui e per le sue genti, e altre forze, e crude giustizie, per le quali cagioni quasi
            i più di cittadini commossi a mala volontà contro a·llui, onde più congiurazioni
            s'ordinaro per torli la signoria e·lla vita, chi per una forma, e·cchi per un'altra, non
            sappiendo al cominciamento l'una setta dell'altra, né s'ardieno a scoprire per le sue
            crudeli giustizie; che eziandio chi·lle rivelava gli facea morire, come detto è adietro.</p>
          <p>E principali furono III sette e congiurazioni; della prima fu capo il nostro vescovo
            degli Acciaiuoli frate predicatore, che al cominciamento delle sue prediche tanto il
            magnificava e gloriava, e co·llui tenieno i Bardi; ciò furono principali: messere Piero,
            messere Gerozzo, messere Iacopo, e Andrea di Filippozzo, Simone di Geri, tutti della
            casa de' Bardi, e rimessi in Firenze per lo duca, e di Rossi Salvestrino e meser Pino, e
            più suoi consorti. E de' Frescobaldi i caporali il priore di Sa·Iacopo meser Agnolo
            Giramonte anche di rimessi in Firenze per lo duca, e Vieri delli Scali, e più altri
            grandi e popolani, Altoviti, Magalotti, Strozzi, e Mancini. Dell'altra congiura era capo
            meser Manno e Corso di meser Amerigo de' Donati, Bindo e Beltramo e Mari de' Pazzi, e
            Niccolò di mesere Alamanno, e Tile Benzi de' Cavicciuli e certi degli Albizi. Della
            terza era capo Antonio di Baldinaccio degli Adimari, e Medici, e Bordoni, Oricellai, e
            Luigi di Lippo Aldobrandini, e più altri popolani mediani.</p>
          <p>E più modi si trovò che cercaron di torli la signoria e·cchi la vita, chi con trattato
            di Pisani, chi con Sanesi e Perugini e con conti Guidi, alcuni d'asalirlo in palagio
            andando al consiglio; ma per sua gelosia, di ciò si provide, che due volte mutò i
            sergenti e' famigliari che guardavano il palagio, e per sospetto fece ferrare le
            finestre del palagio; alcuni di saettarlo quando andava per la terra. L'altra setta
            ordinaro d'asalirlo in casa gli Albizi il dì di san Giovanni, che vi dovea venire a
            vedere correre il palio; anche per sospetto non v'andò. La terza setta aveno ordinato,
            imperò ch'egli cavalcava sovente per amore di donna da casa i Bordoni alla Croce a
            Trebbio. Questi v'allogaro due case, una da ciascuno capo della via, e quelle guernirono
            d'arme e di balestra e di sbarre per asserragliare la via dall'uno capo e dall'altro e
            inchiuderlo nel mezzo, e ordinati da L masnadieri arditi e franchi, che 'l dovieno
            assalire con certi caporali giovani e grandi e popolani a·ccui ne calea, e aveano voglia
            di farlo, e assalito il duca, levare la terra a romore, e' caporali di fuori dovieno
            esere in arme a cavallo e a piè al soccorso e per atterrare lui e sua compagnia; che al
            principio cavalcava con XXV o XXX di sua gente disarmati, con alquanti cittadini grandi
            e popolani, di coloro medesimi ch'erano congiurati contro a·llui. Ma tanto gli fu messo
            sospetto, che poi menava a sua guardia II masnade di L di sue genti a cavallo armati e
            da C fanti, e smontato lui da cavallo restavano armati in sulla piazza del palazzo a sua
            guardia: ma poco gli valieno al suo riparo per l'ordine preso per le dette congiure alla
            sua rovina; però che quasi tutti i cittadini erano commossi contro a·llui per le sue ree
            opere.</p>
          <p>Ma come piacque a Dio, per lo meno male, la terza setta e congiura, la qual era più
            pronta a·cciò fare, fu scoperta per uno masnadiere sanese, che dovea essere a·cciò fare;
            il rivelò a meser Francesco Brunelleschi, non per tradimento, ma per consiglio e come a
            suo signore, credendo il sapesse e tenesse mano alla congiura; il quale cavaliere per
            paura di non esere incolpato, overo per male di suoi nimici, che di tali erano caporali
            alla detta congiura, il manifestò al duca, e menogli il detto fante sotto fidanza, il
            quale ritenne segreto e disaminollo, e seppe d'alcuno ch'era de' detti congiurati e
            caporali di masnadieri; e di presente fece pigliare Pagolo di Francesco del Manzeca
            orrevole popolano di porta San Piero, tutto fosse brigante, e uno Simone da Monterappoli
            a dì XVIII di luglio, e questi per tormento confessarono e manifestaro come Antonio di
            Baldinaccio era loro capo con più altri; il quale Antonio richesto, per sicurtà di sua
            grandezza comparì. Il duca il fece ritenere nel palagio; e·llui preso, tutti gli altri
            principali d'ogni setta per tema di loro chi·ssi partì della città, e·cchi si nascose,
            onde tutta la città fu in gelosia e in grande sospetto e tremore. Il duca trovando la
            congiura contro a·llui sì grande, e·cche tanti grandi e possenti cittadini vi tenieno
            mano, non ardì di fare giustizia de' detti presi; che·sse di sùbito l'avesse fatta, e
            corsa la terra colla sua gente e popolazzo minuto che 'l seguiva, rimaneva signore; ma
            il suo peccato l'accecò, e·lli misse tanta viltà e paura nell'animo, che non sapea
            che·ssi fare; e mandò d'intorno alla terre e castella per la sua gente, e al signore di
            Bologna per aiuto, il quale gli mandò CCC cavalieri.</p>
          <p>E pensossi di fare una grande vendetta e crudele di molti cittadini con grande
            tradimento, che perché sabato mattina a dì XXVI di luglio era il dì di santa Anna, e il
            dì dinanzi fece richiedere più di CCC di maggiori cittadini di Firenze, grandi e
            popolani d'ogni famiglia e casato, che venissono dinanzi a·llui in palagio per
            consigliarlo quello ch'avesse a·ffare de' presi, con intenzione (e questo fu poi fuori
            di Firenze manifesto) che come fossono ragunati nella sala del palagio, ch'avea le
            finestre ferrate, come detto avemo, di fare serrare la sala, e quanti dentro ve n'avesse
            fare uccidere e tagliare, e correre la terra al modo fece l'empissimo Totila <foreign lang="lat">Fragellum Dei</foreign> quando distrusse Firenze. Ma Iddio, che sempre ha
            guarentita al bisogno la nostra città per le limosine e per li meriti delle sante
            persone religiose e laici, che vi sono innocenti, la guardò di tanto male e pericolo;
            che prima misse sospetto in cuore a tutti i richiesti di non andare in palagio al detto
            consiglio, intra' quali ve n'avea molti di congiurati, e poi il dì medesimo quasi tutti
            i cittadini di grande accordo insieme, diponendo tra·lloro ogni ingiuria e
            malavoglienza, scoprendosi l'una setta all'altra, di loro ordine e trattati tutti
            s'armarono per rubellarsi da·llui, come diremo apresso nel seguente capitolo.</p>
        </div2>
        <div2 type="capitolo">
          <head>XVII</head>
          <argument>
            <p rend="italic">Come la città di Firenze si levò a romore, e cacciaronne il duca
              d'Atene che·nn'era signore.</p>
          </argument>
          <p>Essendo la città di Firenze in tanto bollore, e sospetto e gelosia, sì per lo duca
            avendo scoperte le congiurazioni fatte per tanti cittadini contra·llui, e fallitoli il
            suo proponimento di non potere raccogliere i nobili e possenti cittadini al falso e
            disleale consiglio, e d'altra parte i cittadini i più possenti sentendosi in colpa della
            congiura, e sentendo il mal volere del duca, e che già nella terra avea più di DC
            cavalieri di sue masnade, e ogni dì agiugneva; e·lla gente del signore di Bologna e
            certi altri Romagnuoli che venieno in suo aiuto avieno già valicata l'alpe, dubitarono
            che·llo indugio non fosse a·lloro pericolo, ricordandosi del verso di Lucano: «<foreign lang="lat">Tolle mora, semper</foreign>
            <abbr>etc.</abbr>». Gli Adimari, e Medici, e Donati principali, sabato sonata nona,
            usciti i lavoranti delle botteghe dì XXVI di luglio, il dì di santa Anna anni <foreign lang="lat">Domini</foreign> MCCCXLIII, ordinarono in Mercato Vecchio e in porta San
            Piero che certi ribaldi fanti fitiziamente s'azzuffassono insieme, e gridassono:
            «All'arme, all'arme!»; e così feciono. La terra era insollita e in paura, incontanente
            tutta corse a furore e a sgombrare i cari luoghi; e di presente, com'era ordinato, tutti
            i cittadini furo armati a cavallo e a piè, ciascuno alla sua contrada e vicinanza,
            traendo fuori bandiere dell'armi del popolo e del Comune, com'era ordinato, gridando:
            «Muoia il duca e' suoi seguaci, e viva il popolo e 'l Comune di Firenze e libertà!». E
            di presente fu abarrata e aserragliata tutta la città ad ogni capo di vie e di contrade.
            Quelli del sesto d'Oltrarno, grandi e popolani, si giurarono insieme e baciarono in
            bocca, e abarraro i capi de' ponti, con intenzione che se tutta la terra di qua si
            perdesse, di tenersi francamente di là. E mandato il dì dinanzi da parte del Comune
            segretamente per soccorso e aiuto a' Sanesi; e certi di Bardi e Frescobaldi stati a Pisa
            e tornati di nuovo in Firenze mandarono per loro ispezialtà per aiuto a' Pisani. La qual
            cosa quando si seppe per lo Comune e per li altri cittadini, forte se ne turbaro.</p>
          <p>La gente del duca sentendo il romore s'armaro e montaro a cavallo, e chi potéo di loro
            al cominciamento corsono alla piazza del palagio in quantità di CCC a cavallo; gli
            altri, chi·ffu preso, e rubato per li alberghi, e·cchi per le vie fediti e morti e
            scavallati, e per li serragli impacciati, e rubati i cavalli e·ll'arme. Al cominciamento
            trassono al soccorso del duca in sulla piazza di priori certi cittadini amici del duca,
            cui avea serviti, che non sapieno il segreto delle congiure; ciò furono de' principali:
            messer Uguiccione Bondelmonti con alcuno suo consorto e cogli Acciaiuoli, e meser
            Giannozzo Cavalcanti e di suoi consorti, e Peruzzi, e Antellesi, e certi scardassieri e
            alcuno beccaio, gridando: «Viva lo signore lo duca!». Ma come s'avidono che quasi tutti
            i cittadini erano sommossi a furore contro a·llui, si tornarono a casa, e seguirono il
            popolo, salvo messere Uguiccione Bondelmonti, cui il duca ritenne seco in palagio, e i
            priori dell'arti per sicurtà di sua persona, i quali erano rifuggiti in palagio. Essendo
            levato il detto romore e tutta gente ad arme, quelli de' cinque sesti, ond'erano capo
            gli Adimari, per scampare Antonio di Baldinaccio loro consorto e gli altri presi per lo
            duca, e Medici, e Altoviti, e Oricellai, e degli altri offesi da·llui, com'è detto
            adietro, presono le bocche delle vie che menano in sulla piazza del palagio de' priori,
            ch'erano più di XII vie, e quelle abarrarono e aforzarono sicché nullo non potea entrare
            né uscire del palagio e piazza, e di dì e di notte si combattero colla gente del duca,
            ch'erano in sul palagio e 'n sulla piazza, ov'ebbe alquanti morti, ma molti fediti di
            cittadini per lo molto saettamento e pietre che venia del palagio dalla gente del duca.</p>
          <p>Ma alla fine la gente del duca ch'era in sulla piazza, la sera medesima, non poterono
            durare e non avendo da vivere, lasciando i loro cavalli, i più di loro si fuggiro nel
            compreso del palagio ov'era il duca e' suoi baroni, e alquanti si guerentirono tra'
            nostri lasciando l'armi e cavalli, e·cchi preso e·cchi fedito. E come si cominciò il
            detto romore, Corso di meser Amerigo Donati co' suoi fratelli e altri seguaci ch'avieno
            loro amici e parenti in prigione assaliro e combattero la carcere delle Stinche,
            mettendo fuoco nello sportello e bertesca ch'era di legname, e collo aiuto de' prigioni
            dentro ruppero le dette carcere, e uscinne tutti i prigioni, e con quello empito,
            crescendo loro séguito di meser Manno Donati, e di Niccolò di meser Alamanno, e Tile di
            Guido Benzi de' Cavicciuli, e Beltramo de' Pazzi, e di più altri, ch'avieno loro amici
            in bando e presi in palagio, assalirono combattendo il palagio della podestà, ov'era
            mesere Baglione da Perugia podestà per lo duca, il quale né egli né sua famiglia si
            misono a risistenza, ma con grande paura e pericolo si fuggì a guarentigia in casa gli
            Albizi, che 'l ricolsono; e·cchi di sua famiglia si fuggì in Santa Croce; e rubato il
            palagio d'ogni loro arnesi infino alle finestre e panche del Comune; e ogni atto e
            scritture vi furono prese e arse, e rotta la carcere della Volognana, e scapolati i
            prigioni; e poi ruppono la camera del Comune, e di quella tratti tutti i libri ov'erano
            scritti gli sbanditi e rubelli e condannati, e arsi tutti; e simile rubati gli atti
            dell'uficiale della mercatantia sanza contasto niuno.</p>
          <p>Altra ruberia od offensione corporale non fu fatta in tanto scioglimento di città, se
            non contro alla gente del duca; che·ffu gran cosa, e tutto avenne per l'unità in che·ssi
            trovaro i cittadini a ricoverare la loro libertà e quella della republica del Comune.
            E·cciò fatto, il detto sabato quelli d'Oltrarno apersono l'entrata de' ponti, e valicaro
            di qua a cavallo e a piè in arme, e cogli altri cittadini de' V sesti feciono levare le
            sbarre e serragli delle rughe mastre, colle 'nsegne del Comune e del popolo cavalcarono
            per la città gridando: «Viva il popolo e Comune in sua libertà, e muoia il duca e' suoi!
            «; e trovarsi i cittadini più di mille a cavallo ben montati, e inn–arme tra di loro
            cavalli e di quelli tolti alla gente del duca, e più di X<hi rend="sup">M</hi> cittadini
            armati a corazze e barbute come cavalieri, sanza l'altro minuto popolo tutto in arme,
            sanza alcuno forestiere o contadino; il quale popolo fu molto amirabile a vedere, e
            possente, e unito. Il duca e sua gente veggendosi così fieramente assaliti e assediati
            dal popolo nel palagio con più di CCCC uomini (e non avea quasi altro che biscotto e
            aceto e acqua), ma credendosi guarentire dal furioso popolo, la domenica fece cavaliere
            Antonio di Baldinaccio il quale non si volea fare di sua mano; ma i priori, ch'erano
            rinchiusi in palagio, vollono si facesse a onore del popolo di Firenze; poi lasciò lui e
            gli altri cui avea presi, e puose in sul palagio bandiere del popolo, ma però non cessò
            l'asedio e furia del popolo.</p>
          <p>La domenica di notte giunse il soccorso di Sanesi, CCC cavalieri e CCCC balestieri
            molto bella gente, e co·lloro sei grandi e popolani cittadini di Siena per ambasciadori.
            I Saminiatesi mandato al servigio del nostro Comune II<hi rend="sup">M</hi> pedoni
            armati, e' Pratesi D. E venne di presente il conte Simone da Battifolle, e Guido suo
            nipote con CCCC fanti. E di nostri contadini armati il seguente dì vennero in
            grandissima quantità al Comune e a' singulari cittadini, onde tutta la città fu piena
            d'innumerabile gente. I Pisani mandavano alla richiesta di loro amici, come toccammo
            adietro, sanza assento del Comune, D cavalieri, i quali vennero infino al borgo della
            Lastra di là da Settimo. Sentendosi in Firenze, se n'ebbe grande gelosia e grande
            mormorio contro a que' grandi a·ccui richiesta venivano; e per lo Comune e per loro fu
            contramandato che non venissono, e così feciono; ma tornandosi adietro, da quelli di
            Montelupo e di Capraia e d'Empoli e di Puntormo furono assaliti, e tra morti e presi più
            di cento pure de' migliori; e perderono più di CC cavalli, che furono loro tra morti e
            rubati.</p>
          <p>Arezzo sentito come il duca era assediato da' cittadini di Firenze, incontanente si
            rubellarono alla gente e uficiali del duca per li Guelfi. E il castello dentro fatto per
            li Fiorentini rendé Guelfo di meser Bindo Bondelmonti. E Castiglione Aretino tendé
            Andrea e Iacopo Laino de' Pulci, che·nn'erano castellani, a' Tarlati. Pistoia si
            rubellò, e ridussonsi a·lloro libertà e a popolo guelfi, e disfeciono il castello fatto
            per li Fiorentini e ripresono Serravalle. E rubellossi Santa Maria a Monte e Montetopoli
            tenendosi per loro; rubellossi Volterra, e tornò alla signoria di meser Attaviano de'
            Belforti, che prima la signoreggiava; e Colle, e San Gimignano dalla signoria del duca,
            e disfeciono le castella, e rimasono i·lloro libertà. Tale fu la rovina della signoria
            del duca in Firenze e d'intorno.</p>
          <p>In pochi giorni venuti in Firenze i Sanesi e·ll'altra amistà, il vescovo con certi
            buoni cittadini grandi e popolani feciono richiedere a bocca tutta buona gente, e sonare
            la campana della podestà, e bandire parlamento per riformare lo stato e signoria della
            città. E congregati tutti in Santa Reparata in arme il lunedì apresso, di grande accordo
            elessono l'infrascritti XIIII cittadini, VII grandi e VII popolani con piena balìa di
            riformare la terra e fare uficiali e leggi e statuti, per tempo fino a calen di ottobre
            vegnente; ciò furono del sesto d'Oltrarno messer Ridolfo di Bardi, messer Pino de'
            Rossi, e Sandro di Cenni Biliotti; di San Piero Scheraggio messer Giannozzo Cavalcanti,
            messer Simone Peruzzi, Filippo Magalotti; per Borgo meser Giovanni Gianfigliazzi, Bindo
            Altoviti; per San Brancazio messer Testa Tornaquinci, Marco degli Strozzi; per porta del
            Duomo messer Bindo della Tosa, messer Francesco de' Medici; di porta San Piero mesere
            Talano degli Adimari, messer Bartolo de' Ricci. I detti XIIII elessono per podestà il
            conte Simone, e ragunavansi nel vescovado. Ma il detto conte, come savio, rinuziò e non
            voll'essere giustiziere de' Fiorentini; e però chiamato meser Giovanni marchese da
            Valiano, e infino che penasse a venire elessono luogotenente di podestà l'infrascritti
            VI cittadini, uno per sesto, III grandi e III popolani; messer Berto di meser Stoldo
            Frescobaldi, Nepo delli Spini, meser Francesco Brunelleschi, Taddeo dell'Antella, Paolo
            Bordoni, Antonio degli Albizi; e stavano nel palagio del podestà con CC fanti pratesi,
            tegnendo ragione sommaria di ruberie e forze e di simili, sanz'altro uficio.</p>
          <p>In questa stanza non cessava l'assedio del duca, di dì e di notte combattendo il
            palagio, e di cercare di suoi uficiali. Fu preso uno notaio del conservadore per li
            Altoviti stato crudele e reo, fu tutto tagliato a bocconi. E apresso fu trovato meser
            Simone da Norcia stato uficiale sopra le ragioni del Comune, il quale molti cittadini
            cui a diritto e cui a torto avea tormentati crudelmente e condannati, per simile modo a
            pezzi tutto tagliato. E uno notaio napoletano, ch'era stato capitano di sergenti a piè
            del duca, reo e fellone tutto fu abocconato dal popolo. E ser Arrigo Fei, ch'era sopra
            le gabelle, fuggendosi da' Servi vestito come frate, conosciuto da San Gallo fu morto, e
            poi da' fanciulli tranato ignudo per tutta la città, e poi in sulla piazza de' priori
            impeso per li piedi, e sparato e sbarrato come porco: tal fine ebbe della sua isforzata
            industria di trovare nuove gabelle, e·lli altri di su detti della loro crudeltà.</p>
          <p>I signori XIIII col vescovo, e 'l conte Simone e·lli ambasciadori di Siena al continuo
            erano in trattato col duca per trarlo di palagio, e sovente a vicenda a parte a parte di
            loro entravano e uscivano di palagio, benché poco piacesse al popolo. Alla fine nulla
            concordia asentiva il popolo, se non avessono dal duca il conservadore, e 'l figliuolo,
            e meser Cerritieri per farne giustizia. Il duca in nulla guisa l'asentiva, ma i
            Borgognoni ch'erano assediati in palagio s'allegarono insieme, e dissono al duca che
            inanzi che volessono morire di fame e a tormento, darebbono preso lui al popolo, non che
            i detti tre, e ordinato l'avieno, e il podere avieno di farlo, tanti erano, e sì erano
            forti. Il duca veggendosi a tal partito acconsentì; e venerdì, a dì primo d'agosto, in
            sull'ora della cena i Borgognoni presono meser Guiglielmo d'Ascesi, detto conservadore
            delle tirannie del duca, e un suo figliuolo d'età di XVIII anni, di poco fatto cavaliere
            per lo duca, ma bene era reo e fellone a tormentare i cittadini, e pinsollo fuori
            dell'antiporto del palagio in mano dell'arrabbiato popolo, e di parenti e amici cui il
            padre avea giustiziati, Altoviti, Medici, Oricellai, e quelli di Bettone principali, e
            più altri, i quali, in presenza del padre per più suo dolore, il suo figliuolo pinto
            fuori inanzi il tagliarono e smembrarono a minuti pezzi; e·cciò fatto pinsono fuori il
            conservadore e feciono il somigliante, e chi·nne portava un pezzo in sulla lancia e·cchi
            in sulla spada per tutta la città; ed ebbevi de' sì crudeli, e con furia bestiale e
            tanto animosa, che mangiaro delle loro carni cruda e cotta. Cotale fu la fine del
            traditore e persecutore del popolo di Firenze. E nota che·cchi è crudele crudelmente dee
            morire, <foreign lang="lat">disit Domino</foreign>.</p>
          <p>E fatta la detta furiosa vendetta molto s'aquetò e contentò la rabbia del popolo; e·ffu
            però scampo di meser Cerritieri, che dovea esere il terzo; ma saziati i loro aversari
            no·llo domandaro; e fuggendosi la sera fu nascosto e poi traviato da certi di Bardi, e
            altri suoi amici e parenti. E per la detta furiosa vendetta fatta sopra il conservadore
            e 'l figliuolo, ch'avea giudicati Naddo di Cenni e Guiglielmo Altoviti e gli altri, poco
            apresso si feciono cavalieri due delli Oricellai e poi due delli Altoviti; la qual cosa
            poco fu loro lodata da' cittadini.</p>
          <p>Ma torniamo a nostra matera de' fatti del duca, che·lla domenica apresso, dì III
            d'agosto, il duca s'arrendé e diede il palagio al vescovo e a' XIIII e a' Sanesi e conte
            Simone, salve le persone di lui e di sue genti. La qual sua gente n'uscirono con gran
            paura acompagnati da' Sanesi e da più buoni cittadini. E il duca rinuziò con saramento
            ogni signoria e giuridizione e ragione ch'avesse aquistata sopra la città contado e
            distretto di Firenze, dimettendo e perdonando ogni ingiuria; e a cautela promettendo di
            retificare ciò, quando fosse fuori del contado di Firenze. E per paura della furia del
            popolo, con sua privata famiglia rimase in palagio alla guardia de' detti signori infino
            mercoledì notte di VI d'agosto; e raquetato il popolo, in sul mattutino uscì di palagio
            acompagnato dalla gente de' Sanesi e del conte Simone, e di più nobili e popolani e
            possenti cittadini ordinati per lo Comune. E uscì per la porta di San Niccolò e passò
            Arno al ponte a Rignano salendo a Valembrosa e a Poppi; e·llà fatta la ritificagione
            promessa, passò per Romagna a Bologna, e dal signore di Bologna fu bene ricevuto, e
            donatogli danari e cavalli; e poi se n'andò a Ferrara e a Vinegia. E·llà fatte armare II
            galee, sanza prendere congio di più di sua gente che gli erano iti dietro, lasciandogli
            mal contenti di loro gaggi, privatamente di notte si partì di Vinegia, e·nn'andò in
            Puglia. Cotale fu la fine della signoria del duca d'Atene, ch'avea con inganno e
            tradimento usurpata sopra in Comune e popolo di Firenze, e il suo tirannico reggimento
            mentre la signoreggiò, e com'elli tradì il Comune, così da' cittadini fu tradito. Il
            quale n'andò con molta sua onta e vergogna, ma con molti danari tratti da·nnoi
            Fiorentini, detti orbi e inn–antico volgare e proverbio per li nostri difetti e
            discordie, e lasciandoci di male sequele.</p>
          <p>E partito il duca di Firenze, la città s'aquetò e disarmarsi i cittadini, e disfecionsi
            i serragli, e partirsi i forestieri e' contadini, e apersonsi le botteghe, e ciascuno
            attese a·ssuo mestiere e arte. E detti XIIII cassarono ogni ordine e dicreto che 'l duca
            avea fatto, salvo che confermarono le paci tra' cittadini fatte per lui. E nota che come
            il detto duca occupò con frode e tradigione la libertà della republica di Firenze il dì
            di nostra Donna di settembre, non guardando sua reverenza, quasi per vendetta divina
            così permisse Iddio che i franchi cittadini con armata mano la raquistassono il dì di
            sua madre madonna santa Anna, dì XXVI di luglio MCCCXLIII; per la qual grazia s'ordinò
            per lo Comune che·lla festa di santa Anna si guardasse come pasqua sempre in Firenze, e
            si celebrasse solenne uficio e grande oferta per lo Comune e per tutte l'arti di
            Firenze.</p>
        </div2>
        <div2 type="capitolo">
          <head>XVIII</head>
          <argument>
            <p rend="italic">Come la città di Firenze si recò a quartieri e si raccomunarono gli
              ufici co' grandi, ma poco durò.</p>
          </argument>
          <p>Riposato alquanto la città di Firenze del furore della cacciata del duca, i signori
            XIIII col vescovo tennero più consigli co' cittadini di riformare la terra dell'uficio
            di priori e collegio di XII e gonfalonieri e degli altri ufici. A' grandi parea loro
            ragionevole, siccom'erano stati principali a ricoverare la libertà del Comune, d'avere
            parte degli ufici del priorato e di tutti gli altri; e certi popolani grassi ch'erano
            usi di regnare vi si accordavano per tornare inn–istato collo apoggio di grandi, co'
            quali aveano molti parentadi.</p>
          <p>Gli altri artefici e popolo minuto erano contenti di dare parte loro d'ogni uficio,
            salvo del priorato e di dodici e gonfalonieri delle compagnie del popolo, e a questi
            s'acordavano per pace del popolo più al convenevole. Ma pure si vinse per lo vescovo,
            per l'oficio de' XIIII e col consiglio di Sanesi che' grandi avessono parte di tutti gli
            ufici per più unità di Comune. E con ciò sia cosa che quelli del sesto d'Oltrarno e di
            San Piero Scheraggio parea loro, che non fosse giusto d'avere uno priore per sesto, ed
            ellino più grandi che gli altri quattro, e portavano delle gravezze del Comune più
            che·lla metà, cioè il sesto d'Oltrarno della 'mposta di C<hi rend="sup">M</hi> fiorini
            d'oro XXVIII<hi rend="sup">M</hi> e San Piero Scheraggio XXIII<hi rend="sup">M</hi>, e
            Borgo XII<hi rend="sup">M</hi>, e San Brancazio XIII<hi rend="sup">M</hi>; e porta del
            Duomo XI<hi rend="sup">M</hi>, e porta San Piero XIII<hi rend="sup">M</hi>; sì·ssi
            acordarono di recare la terra a quartieri in questo modo; Oltrarno il primo, e chiamossi
            il quartiere di Santo Spirito colla 'nsegna in arme, il campo azurro, e una colomba
            bianca co' razzi d'oro in becco. Il secondo quartiere fu tutto il sesto di San Piero
            Scheraggio, togliendo più che 'l terzo di porta San Piero, cominciandosi in Calimala
            fiorentina al chiasso di Rimaldelli con tutto Orto San Michele, e giù per la via di
            Sa·Martino, e della Badia e di San Brocolo, rimanendo le dette chiese e più che mezzi i
            popoli loro nel detto quartiere; e·ffu al diritto per la via di San Brocolo per la Città
            Rossa infino di costa alla porta Guelfa e mura nuove, togliendo del popolo di San Piero
            Maggiore e di Santo Ambruogio infino a mezza alla via Ghibellina, e più quello ch'era di
            là dalla via Ghibellina del detto popolo; e questo si chiamò il quartiere di Santa
            Croce, coll'arme il campo azurro e·lla croce ad oro. Il terzo quartiere fu tutto il
            sesto di Borgo e quello di San Brancazio, e chiamarlo il quartiere di Santa Maria
            Novella, coll'arme il campo azurro e uno sole con razzi d'oro. Il quarto quartiere fu
            tutta porta del Duomo col rimanente di porta San Piero, e chiamarlo il quartiere di San
            Giovanni, coll'arme il campo azurro e colla cappella di San Giovanni ad oro, con due
            chiavi dal lato al Duomo per contentare in parte quelli di porte San Piero, che solo di
            cinque sesti era partito quello per lo modo ch'è detto; che in prima erano i confini di
            porte San Piero cominciando alla casa dell'arte della lana e tutto Orto San Michele,
            dividendo la via che viene da casa i Cerchi Bianchi, volgendosi nel Garbo al chiasso che
            parte le case de' Sacchetti alle case della Badia e mezzo il palagio del podestà, e
            tutta quasi quella via dall'uno lato e dall'altro infino alla via delle Taverne, e poi
            mezza la via Ghibellina, e poi passava quella al crocicchio di sopra infino al Tempio, e
            tutta quasi l'isola dentro alle mura e del popolo di Santo Ambruogio, ed era del sesto
            di porta San Piero.</p>
          <p>Partita la terra a quartieri, sì s'ordinò per lo vescovo e per li XIIII lo squittino
            per fare i priori, ed elessono XVII popolani e VIII grandi per quartiere, e co·lloro i
            detti XIIII e 'l vescovo, sicché in tutto furono CXV; e per lo consiglio de' Sanesi e
            del conte Simone, per recare la città più a comune, sì ordinaro d'eleggere XII priori
            per uficio, III per quartiere, uno di grandi e II di popolo, e VIII consiglieri a
            diliberare le gravi cose co' priori, in luogo di XII come solieno esere, cioè IIII
            grandi IIII popolani, II per quartiere, e tutti gli altri ufici fossero per metà co'
            grandi.</p>
          <p>Compiuto il detto squittino di grande acordo, fu messa una voce per la terra, che de'
            priori dovea esere meser Manno Donati e di simili caporali di case troppo possenti, onde
            il popolo si turbò forte, e·ffu quasi in arme per contradiare infino che non furono
            tratti e palesati i nuovi priori; ciò fu dì II all'uscita d'agosto, dovendo stare infino
            a Ognisanti. I nomi de' quali furono questi: nel quartiere di Santo Spirito Zanobi di
            meser Lapo di Mannelli di grandi, Sandro da Quarata, Niccolò di Cione Ridolfi popolani;
            nel quartiere di Santa Croce meser Razzante di Foraboschi di grandi, Borghino Taddei,
            Nastagio Tolosini popolani; nel quartiere di Santa Maria Novella Ugo di Lapo delli Spini
            di grandi, meser Marco di Marchi giudice, Antonio d'Orso popolani; nel quartiere di San
            Giovanni meser Francesco Trita delli Adimari di grandi, e Billincione degli Albizi e
            Neri di Lippo popolani. E gli otto consiglieri de' priori, II per quartiere, furono
            questi: Bartolo di meser Ridolfo de' Bardi, Adoardo Belfredelli, Domenico di meser
            Ciampolo Cavalcanti, meser Francesco Salvi giudice, Nepo delli Spini, ser Piero di ser
            Feo da Signa, Beltramo de' Pazzi, e Piero Rigaletti. Veggendo il popolo ch'erano
            convenevoli e pacifichi grandi, e non di tiranni gli eletti, s'aquetarono, ma però
            malcontenti di sì fatto mischiato, come poco apresso si mostrò. E messi i detti priori
            in palagio, i XIIII si tornarono a·ccasa loro, riserbandosi la loro balìa, e ragunandosi
            alcuno dì della settimana in vescovado col vescovo a ordinare l'altre bisogne del
            Comune.</p>
        </div2>
        <div2 type="capitolo">
          <head>XIX</head>
          <argument>
            <p rend="italic">Come il popolo trassono i grandi dell'uficio del priorato, e riformaro
              la terra.</p>
          </argument>
          <p>Ma il nimico dell'umana generazione e d'ogni concordia seminò la sua superbia e invidia
            nell'animo di certi malvagi grandi e popolani. Prima veggendosi certi rei de' grandi il
            favore della signoria, e non essendo rifermi gli ordini della giustizia; e bene avieno
            ordinato i XIIII che·ssi facesse uno libro di malabbiati, ove si scrivessono i mafattori
            de' grandi, e quelli fossero puniti, ma però non si raffrenavano i malvagi grandi, ma
            cominciaro a·ffare delle forze e micidi in città e in contado, e di false accuse contra
            i popolani, onde i popolani si tenieno mal contenti della loro consorteria delli ufici,
            e cominciaro forte a dubitare di maggiore pericolo, sentendo che colle borse dello
            squittino avea di maggiori caporali grandi di Firenze.</p>
          <p>Onde il popolo si commosse contro a' grandi, e collo aiuto e favore di meser Giovanni
            della Tosa, e di mesere Antonio degli Adimari, e di meser Geri de' Pazzi cavalieri del
            popolo, a' quali dispiacea i modi di tali di loro consorti e degli altri grandi contro
            al popolo, e non parea loro stato fermo. Bene ci ebbe anche colpa la 'nvidia di certi
            popolani, che non volieno negli ufici volentieri la compagnia di loro maggiori, e per
            essere più signori e fare del Comune a·lloro guisa; onde segretamente trattato co' detti
            cavalieri e con certi caporali di popolo, e col vescovo, e con certi de' priori
            medesimi, ch'erano all'uficio e popolani, di recare il secondo uficio di priori
            ch'uscisse pure agli otto popolani, due per quartiere, e uno gonfaloniere di giustizia,
            e nullo de' grandi per lo meglio del Comune e del popolo, rimanendo a comune co' grandi
            gli altri ufici; ed era ben fatto per aquetare il popolo.</p>
          <p>Il vescovo credendo ben fare, se ne scoperse a' compagni suoi XIIII, ch'erano, come
            detto è, VII grandi pure di maggiori, dicendo ch'era il meglio di farlo d'amore e
            d'accordo co' grandi, onde ne tenne co' detti suoi compagni e con altri grandi più
            consigli in Santa Felicita Oltrarno, ov'erano capo i Bardi e' Rossi e' Frescobaldi e di
            più altre case di grandi di Firenze, pregandoli che·cciò asentissono; i quali nulla ne
            vollono udire, parlando di grosso e con minacce: «Noi vedremo chi·cci torrà la parte
            nostra della signoria, e·cci vorrà cacciare di Firenze, che·lla francammo dal duca». E
            di ciò erano più principali i Bardi, chiamando il vescovo traditore, ch'avea tradito
            prima il Comune e popolo, e data la signoria al duca, e poi tradito e cacciato lui, «e
            ora vuogli tradire noi»; e cominciarsi a fornire d'armi e di gente, e a mandare per
            amici di fuori. Sentendosi questo per la città, tutta fu in gelosia e sotto l'arme, col
            consiglio e ordine di sopradetti III cavalieri del popolo, che·nn'erano capo; sì vennero
            molti popolani armati sulla piazza de' priori gridando: «Viva il popolo, e muoiano i
            grandi traditori!»; gridando a' priori popolani ch'erano in palagio: «Gittatene dalle
            finestre i priori vostri compagni de' grandi, o·nnoi v'arderemo in palagio co·lloro
            insieme»; e recarono la stipa, e misono il fuoco all'antiporto del palagio. I priori
            popolani scusavano i loro compagni di grandi, dicendo ch'erano diritti e·lleali e bene
            inn–accordo, con tutto che i più di loro il dicevano alla 'nfinta, ed era stato loro
            operazione. Alla fine crescendo la forza e furore del popolo, convenne che' detti priori
            de' grandi rinuziassono all'uficio, e per grazia uscissono di presente di palagio sotto
            sicurtà del popolo, e con grande paura acompagnati a casa loro; e·cciò fu lunedì a dì
            XXII di settembre MCCCXLIII.</p>
          <p>E nota che in così piccolo tempo la città nostra ebbe tante novità e varie rivoluzioni,
            come avemo fatto menzione, e faremo nel seguente e terzo capitolo. E bene difinì il
            grande filosofo maestro Michele Scotto quando fu domandato anticamente della
            disposizione di Firenze, che·ssi confa alla presente matera; disse in brieve motto in
            latino: «<foreign lang="lat">Non diu stabit stolida Florenzia florum; decidet in
              fetidum, disimulando vivet</foreign>». Ciò è in volgare: «Non lungo tempo la sciocca
            Firenze fiorirà; cadrà in luogo brutto, e disimulando vive». Ben disse questa profezia
            alquanto dinanzi la sconfitta di Monte Aperti; ma poi pure asseguito ciò si vede
            manifesto per nostri processi. E 'l nostro poeta Dante Allighieri scramando contra al
            vizio della incostanza de' Fiorentini nella sua <title>Commedia</title>, capitolo VI
              <title>Purgatoro</title>, disse intra·ll'altre parole:</p>
          <q direct="unspecified" rend="block">
            <lg type="non-definito">
              <l>Attena e·lLacedemonia, che fenno</l>
              <l>L'antiche leggi e furon sì civili,</l>
              <l>Feciono al viver bene un piccol cenno</l>
              <l>Verso di te, che·ffai tanto sottili</l>
              <l>Provedimenti, ch'a mezzo novembre</l>
              <l>Non giugne quel che·ttu d'ottobre fili.</l>
            </lg>
          </q>
          <p>E bene fu profezia e vera sentenzia in questo nostro fortuito caso, e in quelli che
            seguiranno apresso, per le nostre disimulazioni. Partiti i quattro priori di palagio di
            grandi, e disfatto l'uficio delli otto loro consiglieri mischiato co' grandi, col
            consiglio delle capitudini delle XXI arti, i priori popolari ch'erano rimasi all'uficio
            elessono i XII consiglieri de' priori, tutti popolani, ed elessono gonfalonieri delle
            compagnie del popolo; e de' XVIIII ch'erano prima che 'l duca regnasse gli recarono a
            XVI, quattro per quartiere; e feciono gonfaloniere di giustizia Sandro da Quarata,
            ch'era de' priori; e feciono il consiglio del popolo LXXV per quartiere. Così fortunando
            e disimulando si rifermò la città alla signoria del popolo.</p>
        </div2>
        <div2 type="capitolo">
          <head>XX</head>
          <argument>
            <p rend="italic">Di quello medesimo, e d'altre novità che·nne seguirono.</p>
          </argument>
          <p>Tegnendosi i grandi forte gravati della villana disposizione di loro priori, e
            volentieri a·lloro podere n'avrebbono fatta vendetta, e minacciavano al continuo, e
            d'altra parte temieno della forza e furia dell'arrabbiato e commosso popolo, sì·ssi
            guernirono d'arme e di cavalli, e mandarono per gente e·lloro amistà. Il popolo non
            raquetato, rifeciono i serragli per la città più grandi e più forti che quando fu
            cacciato il duca, faccendo grande guardia di dì e di notte e stando sotto l'arme,
            temendo che i grandi non facessono novità, e rimandaro pe' Sanesi e per altra amistà.</p>
          <p>In questo bollore di città si levò uno folle e matto cavaliere popolano, messere Andrea
            delli Strozzi, contro a volere de' suoi consorti, montò a cavallo coverto armato,
            ragunando rubaldi e scardassieri e simile gente volonterosi di rubare, in grande numero
            di parecchie migliaia, promettendo loro di farli tutti ricchi, e dare loro dovizia di
            grano, e farli signori, menandoglisi dietro per la terra, il martedì apresso, dì XXIII
            di settembre, gridando: «Viva il popolo minuto, e muoiano le gabelle e 'l popolo
            grasso!»; e così ne vennono sanza contasto in sulla piazza de' priori per assalire il
            palagio, dicendo di volervi mettere e fare signore del popolo messere Andrea. E fattigli
            ammunire da' priori e da' consorti di meser Andrea e altri buoni popolani, e comandare
            al detto commosso popolo e a meser Andrea che·ssi si partissono, non ebbe luogo infino
            che dal palagio non si cominciò a gittare e pietre e saettare verrettoni, onde alcuno ne
            fu morto e molto fediti. Allora lo scomunato e disarmato popolazzo col loro pazzo
            caporale si partiro, e vennero al palagio della podestà per prenderlo, ma per simile
            modo saettandosi di palagio per la gente del marchese da Valiano podestà, e collo aiuto
            di buoni popolani vicini, gli mandarono via, e cominciarsi a sciarrare, e·cchi andare in
            una parte e·cchi in un'altra lo scomunato popolo; e mesere Andrea bestia, tornato a
            casa, fu preso da' consorti suoi e vicini, e mandato a suo contrario fuori della città,
            e·ffu poi condannato nell'avere e nella persona siccome ribello, e somovitore di romore
            e di congiura contro alla republica e pacifico stato di Firenze.</p>
          <p>Di questa commovizione del popolo minuto i grandi, ch'avieno mal volere contro al
            popolo, furono molti allegri, credendo si dovidessono insieme il popolo; e presono
            speranza d'acostarsi insieme col popolo minuto, gridando a' loro ridotti e serragli in
            simile voce: «Viva il popolo minuto, e muoia il popolo grasso e·lle gabelle!»,
            afforzandosi al continuo e aspettando gente i·lloro aiuto. E sentendo i grandi che'
            Sanesi venieno a richiesta e servigio del Comune e popolo, mandarono alcuno di loro per
            ambasciadore, meser Giovanni Gianfigliazzi e altri, infino a San Casciano, pregando che
            non venissono in Firenze, e che·lla loro venuta poteva generare scandalo tra' cittadini.
            E credendolo i Sanesi, s'arestarono più d'uno dì. Questo si disse che i grandi feciono
            per paura di loro, ma i più dissono il facieno acciò che il loro soccorso giugnesse
            prima che·lla venuta de' Sanesi per assalire il popolo; ma a buona opinione noi crediamo
            che il guernimento che facieno i grandi era più per paura di loro che per assalire il
            popolo; con tutto ci fosse la loro mala voglia, non ci era il podere, se·ggià il popolo
            minuto non gli avesse seguiti, onde pure avieno alcuna vana speranza. Ma i priori, ciò
            sentendo di Sanesi, vi mandarono per lo Comune ambasciadori popolani con lettere, pure
            che venissono, che n'avieno gran bisogno per sicurtà e aiuto del Comune e del popolo,
            per la scomovizione della città per li malvagi cittadini che·lla voleano guastare. I
            quali Sanesi vennero incontanente molto bella gente a·ccavallo e a piè, altrettanti e
            più che quando il duca fu cacciato; e i Perugini ci mandarono CL cavalieri, e d'ogni
            parte venia gente d'arme, chi in servigio del popolo e chi in servigio di grandi, onde
            la città era tutta inn–arme, e con molti forestieri e contadini, e tutta iscommossa in
            gelosia e paura, il popolo di grandi, e' grandi del popolo. Ma il Comune e popolo si
            trovò più possente, ch'avieno i palagi e·lle campane e·lla dominazione delle porte della
            città, salvo di quella di San Giorgio tenieno i Bardi. E avea il Comune da CCC soldati a
            cavallo sanza l'amistadi, sicché la forza di grandi nonn–era a comparazione con quella
            del popolo, se nuovo soccorso non venisse da Pisa o di Lombardia a' grandi, onde per lo
            popolo s'avea grande gelosia; e chi avea cose care o mercatantie le fuggia in chiese e
            in luoghi di riligiosi sicuri. Tal era la disposizione della nostra infortunata
          città.</p>
        </div2>
        <div2 type="capitolo">
          <head>XXI</head>
          <argument>
            <p rend="italic">Come il popolo di Firenze assaliro e combattero i grandi e rubarono i
              Bardi e missono fuoco in casa loro.</p>
          </argument>
          <p>Stando tutta la città inn–arme e gelosia, i grandi del popolo e 'l popolo de' grandi,
            com'è detto, dicendosi molte e varie novelle per la terra, e come i grandi arebbono
            grande aiuto da' conti e Ubaldini e Pisani e d'altri tiranni di Lombardia e di Romagna,
            e che dovieno afforzarsi Oltrarno, ch'avieno la signoria di tutti i ponti, e di qua fare
            cominciare l'assalto giovedì a dì XXV di settembre; i popolani del quartiere di San
            Giovanni, onde si feciono capo i Medici e' Rondinelli e meser Ugo della Stufa giudice,
            e' popolani di borgo Sa·Lorenzo co' beccari e altri artefici, sanza ordine di Comune, in
            quantità di mille uomini sanz'altra compagnia o forza di gente al cominciamento,
            mercoledì dopo desinare, dì XXIIII di settembre, per non aspettare il giovedì vegnente,
            che·ssi dicea che' grandi doveano fare l'assalto e correre la terra, con tre di loro
            gonfaloni delle compagnie del loro quartiere, tutti armati a barbute e corazze a piè, e
            molte balestra, asalirono da più parti quelli del lato degli Adimari chiamati i
            Cavicciuli, i quali con grandi serragli e guernimento di torri e di palagi e loro case
            dal crocicchio del Corso dalla loggia loro alla piazza di San Giovanni s'erano aforzati
            con molta gente d'arme. E cominciato per lo popolo l'asalto e battaglia manesca a'
            serragli, saettando e gittando pietre l'una parte all'altra, crescendo al continovo la
            forza del popolo; i Cavicciuli veggendo non poteano resistere, e aiuto di fuori d'altri
            grandi non avieno né attendeano, patteggiati s'arrenderono al popolo, salve le persone
            e·lloro cose, e disfeciono i loro serragli, e puosonsi in su' loro palagi le bandiere
            del popolo. E·cchi di loro andò inn–uno luogo e chi inn–altro a casa di loro amici e
            parenti popolani, sanza danno niuno, se non di fediti dall'una parte e dall'altra.</p>
          <p>Vintosi per lo detto popolo la detta prima punga e asalto sopra i Cavicciuli, ch'erano
            i più virili e arditi e possenti grandi di Firenze, presono i popolani molto ardire e
            vigore, e al continovo crescendo loro la massa del popolo e aiuto d'alquanti di soldati
            del Comune ch'erano in Firenze, corsono a casa i Donati e poi a casa i Cavalcanti.
            Ellino sentendo come i Cavicciuli s'erano arrenduti al popolo, non feciono nulla
            risistenza, ma per simile modo s'arrenderono al popolo. In somma, in poca d'ora tutte le
            case di grandi di qua da Arno feciono il somigliante, e disarmarsi e disfeciono loro
            guernigioni e serragli. Le case de' grandi d'Oltrarno, Bardi, e Rossi, e Frescobaldi, e
            Mannelli, e Nerli s'erano aforzati molto, e prese le bocche de' ponti. Il detto commosso
            popolo volendo passare Oltrarno per lo detto ponte Vecchio, ch'ancora era di legname,
            non ebbe luogo, però che·lla forza di Bardi e di Rossi era sì grande e di sì forti
            serragli, e armata la torre della parte e 'l palagio de' figliuoli di meser Vieri de'
            Bardi e·lle case di Mannelli di capo del ponte Vecchio, che 'l popolo non vi potea
            accedere né passare. Ma combattendo però francamente il serraglio, molti ve n'ebbe
            fediti di sassi e di verrettoni di balestri. Veggendo il popolo che da quella parte non
            poteano passare, e dal ponte Rubaconte peggio, per la fortezza de' palagi de' Bardi da
            San Ghirigoro, sì presono partito di lasciare alla guardia del ponte Vecchio parte de'
            gonfaloni del quartiere di Santa Croce e di quelli di borgo di Santo Apostolo, e parte
            rimasono alla guardia del ponte Rubaconte di qua. L'altro popolo molto cresciuto co'
            soldati a cavallo si misono ad andare dal ponte alla Carraia, il quale guardavano i
            Nerli; ma·lla forza di popolani di borgo San Friano e della Cuculia e del Fondaccio fu
            sì grande, che inanzi che passasse il popolo di qua da Arno presono il capo del ponte
            e·lle case de' Nerli, e loro ne cacciaro; e preso per li popolani d'Oltrarno il ponte
            alla Carraia, il vittorioso popolo di qua passaro al detto ponte incontanente, e
            acozzatosi co' popolani d'Oltrarno, e furiosamente assaliro i Frescobaldi, i quali prima
            assaliti e combattuti a' loro serragli da quelli di via Maggio e circustanti popolani,
            ma però non vinti; ma veggendosi venire adosso la furia del detto popolo di qua da Arno,
            ebbono gran paura, e abandonarono la piazza loro, lasciando ogni fortezza e guernigione,
            balestra, pavesi, saettamento, fuggendosi in casa, e faccendo croce colle braccia,
            chieggendo mercé al popolo, il quale gli ricevette sanza fare loro alcuno male. E·cciò
            fatto, corsono alla piazza a ponte sopra i Rossi, i quali saputo come i Frescobaldi
            s'erano arenduti al popolo, e tutte le case di grandi di qua da Arno, sanza alcuna
            risistenza s'arrenderono al popolo. Que' di casa Bardi veggendosi abandonati da' Rossi e
            Frescobaldi ebbono gran paura, ma pure francamente si misono alla difesa de' loro
            serragli combattendo, gittando, saettando, dov'ebbe di morti alcuno e di fediti assai,
            d'una parte e d'altra, però che' Bardi erano molto forti e guerniti a cavallo e a piè, e
            con molti masnadieri, sicch'era invano al popolo di vincere il serraglio per forza; ma
            ordinaro que' del popolo che i tre di gonfaloni d'Oltrarno salissono al poggio di San
            Giorgio per la via nuova dal pozzo Toscanelli, e così feciono; e cominciaro loro la
            battaglia al di dietro. I Bardi veggendosi sì aspramente asaliti da tante parti,
            isbigottirono forte, e cominciaro abandonare parte di loro il serraglio della piazza a
            ponte, ch'era sotto la guardia della torre della parte guelfa e del palagio di figliuoli
            di meser Vieri de' Bardi, per difendersi di dietro dal canneto e San Giorgio. Allora uno
            Strozza tedesco conestabole con sua masnada si misse dentro al serraglio della piazza al
            ponte a grande pericolo, ricevendo di molti sassi e quadrella, e corse infino a Santa
            Maria sopr'Arno, e il popolo francamente dietro; e quelli del popolo ch'erano di qua
            alla guardia del ponte Vecchio allora ruppono il serraglio del capo del ponte e
            valicarono di là, e al tutto cogli altri popolani, ch'erano di là, ruppono la
            resistenzia e forza di Bardi, i quali tutti si fuggirono nel borgo di San Niccolò,
            raccomandandosi alla vicinanza, onde furono le loro persone guarentiti da quelli da
            Quarata e da quelli da Panzano e·ll'altra vicinanza del gonfalone della Scala, i quali
            per lo popolo avieno in prima alquanto, per non esere corsi e rubati, presi i palagi di
            Bardi da Santo Ghirigoro ella guardia del capo del ponte di là incontanente i popolani,
            ch'erano alla guardia del capo del ponte Rubaconte di qua del quartiere di Santa Croce;
            e quello iscampò i Bardi da morte, i quali per la loro buona vicinanza da San Niccolò
            ritennero il furioso popolo con quella forza e per guardare la loro contrada. Ma tutti i
            palagi e case di Bardi da Santa Lucia alla piazza a ponte furono rubate dal minuto
            popolo d'ogni sustanzia, maserizie e arnesi, quello dì e·ll'altro, ed eziandio di loro
            vicini non possenti. E·ll'arabbiato popolo, rubate le case, misono fuoco in casa loro, e
            arsonvi XXII tra palagi e case grandi e ricche, e stimossi il loro danno tra di ruberie
            e d'arsione il valere di più di LX<hi rend="sup">M</hi> fiorini d'oro. Tale fu la fine
            della risistenza de' Bardi contro al popolo per la loro superbia e maggioranza e per lo
            sfrenato popolo.</p>
          <p>Ma·ffu grande maraviglia e grazia di Dio, che di tanta furia di popolo e di tanti
            assalti e battaglie fatte in quella giornata, come avemo raccontato, non morì in Firenze
            nullo uomo di rinomea, e d'altri pochi, ma fediti assai. Per la ghiottornia della
            ruberia da casa i Bardi, che infino alle lastre de' tetti e ogni vili cose, non che le
            care, tale fu il giudicio contro a' Bardi, che infino alle femminelle e' fanciulli, non
            che gli uomini, non si potieno saziare né raffrenare di rubare. Il giovedì medesimo si
            levò una compagna di malandrini in quantità di più di mille a piè, e si ragunarono per
            combattere i Visdomini e rubarli sotto titolo di difetti di mesere Cerritieri loro
            consorte fatti intorno al duca; ma non ci era a ciò giusta cagione, che de' difetti e
            falli di meser Cerritieri i Visdomini erano stati crucciosi; ma non movea se non solo
            per potere rubare, e non sarebbero rimasi a tale, ma tutta la città corsa e rubata, e
            grandi e popolani; ma·lla vicinanza con molta altra buona gente armata, e·lle signorie e
            soldati del Comune a cavallo e a piè corsono al soccorso e riparo, e cessarono tanta
            rovina e pistolenza alla nostra città, andando per la terra le signorie in più parti
            coll'aiuto della gente di Sanesi, e Perugini, e dell'altre amistadi, e degli altri buoni
            cittadini a cavallo e a piè, con ceppi e mannaie, tagliando di fatto piedi e mani a'
            mafattori; e in questo modo s'atutò la furia dello sfrenato popolo disposti a rubare e a
            mal fare, e cominciarsi aprire i fondachi e botteghe, e ciascuno fare i fatti suoi.</p>
        </div2>
        <div2 type="capitolo">
          <head>XXII</head>
          <argument>
            <p rend="italic">Come si fece nuovo squittino di lezione di priori e de' XII e
              gonfalonieri per più tempo, e tutti popolani.</p>
          </argument>
          <p>Riposata la città di Firenze di tanta furia e pericolo, e il popolo fatta sua pruova
            contro a' grandi, e vinte le loro forze e risistenze in ogni parte, il popolo montò in
            grande stato e baldanza e signoria, ispezialmente i mediani e artefici minuti, ch'al
            tutto il reggimento della città rimase alle XXI capitudini dell'arti. E per riformare la
            terra di nuovi priori e gonfalonieri delle compagnie, e de' XII consiglieri di priori, i
            priori e' dodici col consiglio delli ambasciadori di Siena e di Perugia e del conte
            Simone, acciò che·lla lezione andasse più comune, diedono l'ordine nello 'nfrascritto
            modo, e di grande concordia s'aseguì, e celebrarono in casa i priori nuovo squittino;
            ciò furono VIIII i priori, e XII consiglieri, e XVI gonfalonieri, e V della mercatantia,
            e LII uomini delle XXI capitudini, e XXVIII arroti per quartiere, popolani tutti
            artefici, sicché in somma furono CCVI, mettendo allo squittino ogni buono uomo popolaro
            degno d'essere all'uficio, e vincendosi, chi rimanesse priore e gonfaloniere di
            giustizia, e di dodici per CX fave nere il meno; e andato allo squittino III<hi rend="sup">M</hi>CCCCXLVI uomini, ma non ve ne rimasono il decimo, ordinaro che
            fossono VIII priori, II per quartiere, e uno gonfaloniere di giustizia, acoppiandoli
            insieme in questo modo, che dovessono esere per priorato popolani II grassi, III
            mediani, III artefici minuti, e 'l gonfaloniere della giustizia per simile modo, uno
            d'ogni sorta detta, traendosi a vicenda a quartiere a quartiere come venisse,
            cominciando a Santo Spirito. E il detto squittino fu compiuto dì XX d'ottobre MCCCXLIII.
            L'ordine fu assai comune e buono, quando non fosse poi corrotto.</p>
          <p>Ma trovossi poi per li tempi, quando si traevano i priori, che degli artefici minuti
            v'aveva più per la rata, che non fu l'ordine dato; e·cciò adivenne, che quando si fece
            lo squittino furono più forti nelle boci gli artefici delle XXI capitudini e·lli arroti
            popolani minuti, che·lle boci de' popolani grassi e de' mediani; e però si corruppe il
            buono ordine dato per li ambasciadori di Siena e per lo conte Simone.</p>
        </div2>
        <div2 type="capitolo">
          <head>XXIII</head>
          <argument>
            <p rend="italic">Come si rformaro gli ordini della giustizia sopra i granai, e·ssi
              ricorressono in alcuna parte; e più casati di grandi furono recati a essere
            popolani.</p>
          </argument>
          <p>Riformata la città di Firenze a signoria del popolo, come detto avemo, volendo il
            popolo rifare gli ordini della giustizia contro a' grandi, i quali aveva anullati il
            duca e poi l'uficio de' XIIII, come è detto adietro, gli ambasciadori di Siena e quelli
            di Perugia e 'l conte Simone, che a ogni nostra fortuna e pericolo ci avieno soccorsi e
            difesi, e col loro buono consiglio riformata la città a signoria del popolo, per amore e
            grazia di loro Comuni e di loro e pacifico stato di Comune e di popolo, e contentamento
            in alcuna parte di grandi che volieno bene vivere, e dimandarono al popolo due
            pitizioni: l'una, che i capitoli della giustizia dov'era la rigidezza e crudeltà, che'
            buoni uomini grandi consorti di mafattori portassono la pena di loro malifici, si
            correggesse; l'altra, che certe schiatte di grandi meno possenti e non malificiosi si
            recassono a popolo. Le quali petizioni furono asaudite in parte, come diremo apresso, e
            fermate per li consigli dì XXV d'ottobre MCCCXLIII. Prima dove diceva l'ordine della
            giustizia che dove il malfattore di grandi facesse micidio contra la persona d'alcuno
            popolare, oltre alla sua pena, tutta la casa e schiatta pagasse al Comune libre III<hi rend="sup">M</hi>, si corresse che non toccasse, se non a' suoi propinqui, infino
            terzo grado per diritta linea; e dove mancasse il terzo grado, toccasse al quarto, con
            patto dove e quando rendessono preso il malfattore, o l'uccidessero, riavessono dal
            Comune le libre III<hi rend="sup">M</hi> ch'avessono pagate. Tutti gli altri ordini
            della giustizia rimasono i·lloro primo stato.</p>
          <p>Le schiatte de' nobili di città e di contado che furono recate a popolo furono questi:
            i figliuoli di meser Bernardo de' Rossi, IIII de' Mannelli, tutti i Nerli di borgo
            Sa·Iacopo, e due di quelli dal ponte alla Carraia, tutti i Manieri, tutti gli Spini,
            tutti gli Scali, tutti i Brunelleschi, e parte degli Agli, tutti i Pigli, tutti li
            Allotti, tutti i Compibiesi, tutti gli Amieri, meser Giovanni di Tosinghi e fratelli e
            nipoti, e Nepo di meser <gap/>, messere Antonio di Baldinaccio degli Adimari e fratelli
            e nipoti, e alcuno altro loro consorto, tutti i Giandonati e Guidi, e altre schiatte
            quasi spente. Di nobili di contado, il conte da Certaldo e' figliuoli e' nipoti, il
            conte da Puntormo e' figliuoli e' nipoti; e con tutto ch'avessono nome di conti erano sì
            annullati, ch'erano al pari d'altri meno possenti gentili uomini; tutti quelli da
            Lucardo, quelli da Cacchiano, quelli da Monterinaldi, quelli dalla Torricella, quelli da
            Sezzata, quelli da Mugnano, i Benzi da Feghine, e da Lucolena, quelli da Colle di
            Valdarno, e quelli da Monteluco della Gerardinga, e più altre schiatte di contado
            anullati e divenuti lavoratori di terra. In somma furon V<hi rend="sup">C</hi> i tratti
            di grandi e recati a esere popolari, per fortificare il popolo e afiebolire e partire la
            potenza de' grandi coll'infrascritti patti e ordini.</p>
          <p>Ma certi altri grandi, onde non faremo menzione, che s'erano messi nella detta
            petizione, che s'erano messi a morte per francare il popolo, e francaro, per invidia non
            furono accettati per lo 'ngrato popolo; e tali sono le più volte i meriti de' servigi si
            fanno a' popoli, ispezialmente a quello di Firenze. I patti e' salvi furono questi. Che
            i detti grandi e nobili recati a benificio d'essere di popolo non possino esere di
            priori, dodici e gonfalonieri delle compagnie del popolo, o capitani di lega del contado
            infra cinque anni; ogni altro uficio possano avere; e·sse alcuno de' detti infra X anni
            pensatamente facesse micidio o tagliasse membro, o desse fedita innorma in persona
            d'alcuno popolano, o facesse fare, o ingiuriasse posessione di popolano, dichiaritosi
            per lo consiglio del popolo, dee a perpetuo esere rimesso tra' grandi. Ma nota che
            parecchie schiatte e case di popolani erano più degne d'esere messe tra' grandi, che·lla
            maggior parte di que' che per grandi rimasono, se andasse pari la bilancia della
            giustizia, per le loro ree opere e tirannie; e tutto è questo per difetti del nostro
            male reggimento. Fermati i detti ordini, e tratti del nuovo squittino i priori, e'
            dodici, e' gonfalonieri, ch'entrarono in calen di novembre apresso, si trovarono i più
            artefici minuti, onde il popolo fu contento, e aquetossi la città d'ogni sospetto e
            gelosia.</p>
          <p>E nota ancora e ricogli lettore che quasi in poco più d'uno anno la nostra città avute
            tante rivolture, e mutati stati di reggimento, ciò sono; inanzi che fosse signore il
            duca d'Atene signoreggiavano i popolari grassi, e guidarla sì male, come adietro avete
            inteso, che per loro difetto venne alla tirannica signoria del duca; e cacciato il duca
            tessono i grandi e' popolani insieme, tutto fosse piccolo tempo, e con uscita di gran
            fortuna. Ora siamo al reggimento quasi delli artefici e minuto popolo.</p>
          <p>Piaccia a·dDio che sia asaltazione e salute della nostra republica, onde mi fa temere
            per li nostri peccati e difetti, e perché i cittadini sono voti d'ogni amore e carità
            tra·lloro, ma pieni d'inganni e tradimenti l'uno cittadino contro all'altro; ed è rimasa
            questa maladetta arte in Firenze in quelli che·nne sono rettori, di promettere bene e
            fare il contrario, se non sono proveduti o di grandi prieghi o d'onde aspettino utile;
            onde, e non sanza cagione, permette Iddio il suo giudicio a' popoli; e questo basti a
            chi sente e intende.</p>
        </div2>
        <div2 type="capitolo">
          <head>XXIV</head>
          <argument>
            <p rend="italic">Alquante cose fatte in Firenze di nuovo.</p>
          </argument>
          <p>Ne' detti tempi e mese di settembre, per servigi ricevuti dal conte Simone da
            Battifolle e da Guido suo nipote figliuolo del conte Ugo, il Comune gli ristituì le
            terre d'Ampinana, Moncione e Balbischio. E diliberossi il Comune d'Arezzo della signoria
            del Comune di Firenze, dando al servigio del Comune a' suoi bisogni C cavalieri di qui a
            IIII anni, rendendo al Comune fiorini <gap/> in <gap/> anni, che v'avea messi CC<hi rend="sup">M</hi> di fiorini d'oro.</p>
          <p>Diedesi il castello di Pietrasanta al vescovo di Luni, acciò che guerreggiasse i Pisani
            coll'aiuto di meser Luchino signore di Melano suo cognato, come assai tosto faremo più
            stesa menzione. Per la rivoltura del duca si perdé la signoria d'Arezzo, e di Pistoia, e
            Serravalle, e di Volterra, e San Gimignano, e Colle, Pietrasanta, Santa Maria a Monte, e
            Montetopoli, Castiglione Aretino, e più altre castella, per colpa i più di nostri rei e
            barattieri cittadini castellani di quelle. E così riescono i nostri mali aquisti, quando
            il Comune è in divisione e male guidato. Ancora del detto mese s'apresono in Firenze più
            fuochi da Santo Apostolo e arsonvi XII case, e una a San Giorgio, e una a San Piero
            Gattolino, e una nel Corso di Tintori, e una a San Piero Celoro con grande danno; e
            tutto questo è del giudicio di Dio per li nostri peccati.</p>
        </div2>
        <div2 type="capitolo">
          <head>XXV</head>
          <argument>
            <p rend="italic">Come i Fiorentini rifeciono di nuovo pace co' Pisani.</p>
          </argument>
          <p>Riformato il nuovo stato del popolo in Firenze per lo modo ch'avemo detto, per
            nonn–avere guerra di fuori per lo nostro variato stato, si fece accordo co' Pisani per
            lo nostro Comune con poco nostro onore, e guardando più secondo il tempo, con questi
            patti: che Lucca rimanesse libera alla signoria di Pisani, rimettendo in Lucca i loro
            usciti, chi vi volesse tornare, e i loro beni rendere alle loro famiglie, e di dare al
            Comune di Firenze di censo di Lucca, per lo debito, obrigati i Fiorentini per quella a
            meser Mastino, fiorini C<hi rend="sup">M</hi> d'oro in XIIII anni, ogn'anno la rata per
            la festa di san Giovanni; e rimanendo al Comune di Firenze tutte le castella e terre di
            Lucca che si tenieno, franchi i Fiorentini in Pisa di quello venisse per mare l'anno la
            valuta di CC<hi rend="sup">M</hi> di fiorini d'oro allo stimo della legatia, che sono la
            valuta del quarto più, e da indi in su pagare danari II per libra; che sempre <foreign lang="lat">ab anticho</foreign> erano i Fiorentini al tutto liberi e franchi, e'
            Pisani in Firenze. Ma per questi nuovi patti sono i Pisani franchi in Firenze l'anno la
            valuta di fiorini XXX<hi rend="sup">M</hi> d'oro di loro mercatantia che venisse da
            Vinegia, e 'l soprapiù, pagare danari due per libra. Tale fu la 'nfinta pace co' Pisani
            rimagnendo la mala volontà; fu piuvicata e bandita a dì XVI di novembre MCCCXLIII. E con
            tutto che il duca la facesse co' Pisani al suo reggimento, come detto è adietro, fu in
            più casi più onorevole per lo nostro Comune che questa.</p>
        </div2>
        <div2 type="capitolo">
          <head>XXVI</head>
          <argument>
            <p rend="italic">Come mesere Luchino Visconti di Milano si fece nimico di Pisani.</p>
          </argument>
          <p>Ma i Fiorentini, come toccammo adietro, lasciarono a' Pisani una mala azione, quando
            diedono Pietrasanta al vescovo di Luni di marchesi Malispini, il qual era cognato per la
            sirocchia moglie di meser Luchino Visconti signore di Milano, il quale indegnato contro
            a' Pisani, perché tenieno Serezzano, Lavenza, e Massa di marchesi, e altre loro castella
            in Lunigiana, né per suoi prieghi no·ll'avieno volute rendere, né a·llui data la
            'mpromessa di molti danari gli restavano a date del gran servigio fatto della sua gente
            contro al nostro Comune, quando ci sconfissono a Lucca, e poi a sostenere l'assedio,
            ond'ebbono la città; per la quale ingratitudine di Pisani, e per la vergogna feciono a
            meser Giovanni Visconti stato loro capitano, quando uscì della nostra prigione, come
            toccammo adietro, e perché avieno cacciati di Lucca i figliuoli di Castruccio suoi amici
            e racomandati; e con coperto conforto de' Fiorentini col vescovo di Luni e colla
            serocchia, messere Luchino si fece nimico di Pisani, e mise in prigione XII stadichi
            ch'avea figliuoli di maggiori di Pisa, e mandò in aiuto al vescovo di Luni MCC di suoi
            cavalieri, capitano il detto meser Giovanni Visconti, i quali con altri che mandò
            apresso feciono molta guerra a' Pisani, faccendo capo in Pietrasanta, come tosto faremo
            menzione.</p>
          <p>Lasceremo alquanto di fatti di Firenze e de' Pisani, e diremo d'altre novità delli
            strani state in questi tempi per seguitare il nostro stile.</p>
        </div2>
        <div2 type="capitolo">
          <head>XXVII</head>
          <argument>
            <p rend="italic">Di grandi tempeste che furono in mare.</p>
          </argument>
          <p>Nel detto anno e mese di novembre, il dì di santa Caterina, fu in mare una grandissima
            tempesta per lo vento a scilocco in ogni porto, ov'ebbe podere, e spezialmente in
            Napoli; che quante galee e legni avea in quel porto tutti gli ruppe e gittò a·tterra, e
            quasi tutte le case della marina ov'erano i magazzini del vino greco e delle nocciuole,
            per lo crescimento del mare tutte allagò, e molte ne rovinò e guastò, e menò via le
            botti del greco e nocelle, e ogni mercatantia e masserizie, onde si stimò il danno più
            di XL<hi rend="sup">M</hi> once d'oro, di fiorini V d'oro l'oncia; e questa fu segno di
            grande novità e mutazione che dovea avenire e avennero assai tosto, in quello paese. E
            per simile modo avenne nel porto di Pera in Romania d'incontro a Gostantinopoli con
            grande danno di Genovesi, cui era la terra. E in questo tempo essendo cominciata una
            grande zuffa alla città della Tana nel mare Maggiore in Romania tra' Viniziani e
            Saracini della terra, avendo i Viniziani della detta zuffa soprastati i Turchi, e
            mortine alcuni, e fediti molti, onde tutti quelli della terra si commossono a furia, e
            rubarono e uccisono quanti Viniziani e Genovesi, e Fiorentini alquanti, e altri
            Cristiani che nella terra si trovarono alla zuffa, chi non poté fuggire alle loro galee;
            e presono poi da LX mercatanti latini, che a·romore non furono morti, e tennolli in
            prigione da II anni, e poi per danari e ingegno si fuggiro, e con grande pericolo
            scamparono. E stimossi il danno delle mercatantie e spezierie rubate per li Turchi da
              CCC<hi rend="sup">M</hi> di fiorini d'oro a' Viniziani, e da CCCL<hi rend="sup">M</hi>
            a' Genovesi. E tali sono li stimoli e pericoli di mercatanti per le loro peccata e
            follie; e per questa cagione rincarò in questo nostro paese ogni spezieria, seta, e
            avere di levante, cinquanta e più per centinaio subitamente, e tali il doppio.</p>
        </div2>
        <div2 type="capitolo">
          <head>XXVIII</head>
          <argument>
            <p rend="italic">D'alcune novità fatte per li Fiorentini che reggeano la città.</p>
          </argument>
          <p>Del mese di dicembre del detto anno, per alcuna gelosia messa in Firenze di grandi non
            vera, furono fatti confinati V di casa i Bardi, e IIII di Frescobaldi, e II di Rossi, e
            III di Donati, e II di Pazzi, e uno di Cavicciuli, con tutto che·lla maggiore parte
            degli uomini de' detti casati, per levare sospetto al popolo e fuggire la furia, se
            n'andarono in contado a' loro poderi ad abitare, lasciando la città. A dì II di marzo
            del detto anno fu ferma e piuvicata la lega e compagnia tra 'l Comune di Firenze e
            quello di Perugia e di Siena e d'Arezzo per fortificare il loro stato, e per abattere i
            Tarlati d'Arezzo e ogni tirannello d'intorno. E in questi tempi i Fiorentini
            s'accordarono di nuovo, e feciono ragione con meser Mastino della Scala, che·lli
            restavano a dare per la matta compera di Lucca fiorini CVIII<hi rend="sup">M</hi> d'oro,
            e asegnarli sopra la gabella del macello e a quella di contratti, ogni mese II<hi rend="sup">M</hi> fiorini d'oro, e tornarono i nostri XXVII stadichi cari cittadini
            stati a Verona più di due anni: bontà del duca d'Atena, che non ne curava, ma li
            lasciava per abandonati, e per la sua avarizia non gli dava danaio, né·lle paghe
            promesse; che·ffu intra gli altri suoi difetti questo uno di quelli che molto gravò e
            dispiacque a' cittadini. Mandòvisi poi XII stadichi a vicenda di IIII mesi in IIII mesi
            a soldi XL il dì per uno per loro spese, e fiorino uno per cavaliere.</p>
        </div2>
        <div2 type="capitolo">
          <head>XXIX</head>
          <argument>
            <p rend="italic">Ancora della guerra dalla gente di meser Luchino Visconti co'
            Pisani.</p>
          </argument>
          <p>Nell'anno MCCCXLIIII, a dì V d'aprile, avendo la gente di Pisani ch'erano in Versilia e
            in Lunigiana fatto uno grande fosso con isteccati e bertesche dalla marina al castello
            di Rotaia, e poi infino alla montagna al castello di Montegioli ch'ellino tenieno, acciò
            che·lla gente di meser Luchino ch'erano in Lunigiana no·lli potessono correre e
            guerreggiare sopra il contado di Pisa, e quelle fortezze si guardavano di dì e di notte
            co·lloro gente assai grossa a cavallo e a piè; e quella notte la gente di meser Luchino
            ruppono la fortezza tra Rotaia e Montegioli, e passaro, e vigorosamente assaliro la
            gente di Pisani; e dopo la grande battaglia la gente de' Pisani furono sconfitti, e
            molti presi e morti, onde i Pisani molto isbigottiro.</p>
          <p>E poi a dì II di maggio menando meser Benedetto Maccaioni di Gualandi, rubello di Pisa,
            CCC cavalieri di que' di meser Luchino, ch'erano vernati in Maremma, co·llui a
            guerreggiare i Pisani e·lloro terre per accozzarli colla gente grossa di meser Luchino
            che per la vittoria avuta a Rotaia volieno passare il Serchio, e venire di qua in su
            quello di Pisa, essendo albergati a Santa Gonda, provedutamente e posta fatta furono
            sopresi da D cavalieri di Pisani e molti balestrieri, ch'erano stati al Ponte ad Era per
            attenderli; e rimasene tra presi e morti più di C a cavallo, e tutti erano tra presi e
            morti, se non che si fuggiro sopra le spiagge di San Miniato, e quivi coll'aiuto di
            Saminiatesi quelli che iscampati erano si ridussono a salvamento. Sentendo questa
            novella meser Giovanni Visconti capitano della gente di meser Luchino si partì di
            Versilia con LXX bandiere, che furono da MD a cavallo, e passarono il Serchio al ponte a
            Moriano, e vennero per la Cerbaia e passato la Guisciana a Rosaiuolo, e poi guadarono
            l'Arno e ricolsono la loro gente da Santa Gonda, e acamparsi a Castello del Bosco, e in
            sulla Cecina guerreggiando il contado di Pisa per più tempo, e prendendo più loro terre
            e castella. La gente de' Pisani, ch'erano da M cavalieri, s'afforzaro al fosso Arnonico
            e al Ponte ad Era a guardare la frontiera, sanza avisarsi co' nimici. E partiti da
            Castello del Bosco, osteggiando per più campi la Valdera e·lla Maremma infino
            all'agosto, e più vi sarebbono dimorati, se non fosse che per lo soperchio caldo e
            disagi vi si cominciò una corruzione, onde assai ve ne malarono e morirono. E infra gli
            altri caporali ne morì meser Benedetto Maccaioni grande nimico di Pisani, e Arrigo di
            Castruccio che·ffu signore di Lucca. E per la mortalità e pestilenza si partì la detta
            oste, que' ch'erano scampati, e tornarsi in Versilia con grande loro dannaggio di gente.
            Lasceremo alquanto di questa guerra, e diremo d'altre novità occorse in questi
          tempi.</p>
        </div2>
        <div2 type="capitolo">
          <head>XXX</head>
          <argument>
            <p rend="italic">Come quelli di Castello Franco presono Campogialli, e uccisono certi
              de' Pazzi di Valdarno.</p>
          </argument>
          <p>Nel detto anno, a dì XXVIIII d'aprile, quelli di Castello Franco di Valdarno di sopra
            con altri Valdarnesi e masnade d'Arezzo cavalcaro sopra' Pazzi di Valdarno, e per
            tradimento ebbono una porta del castello di Campogiallo, ch'era di Pazzi, e in quello
            entrati, corsono il castello uccidendo uomini e femmine sanza nulla misericordia, e
            uccisonvi X della casa di Pazzi di migliori di loro, e rubata la terra vi missono fuoco,
            onde caro costò a' Pazzi la guerra e oltraggi fatti a quelli di Castello Franco e agli
            altri Valdarnesi del contado di Firenze per lo tempo passato.</p>
        </div2>
        <div2 type="capitolo">
          <head>XXXI</head>
          <argument>
            <p rend="italic">Come il re di Spagna ebbe per assedio la forte terra della Zizera in
              Granata.</p>
          </argument>
          <p>Nel cominciamento dell'anno MCCCXLIIII, a dì XXV di marzo, s'arrendé al re di Spagna la
            forte e grande città della Zizera in Granata, ch'era di Saracini, alla quale era stato
            ad assedio per più di IIII anni per mare e per terra con grande spesa e affanno e
            mortalità di Cristiani; però che sovente erano asaliti dal re di Granata e sua gente, e
            guerreggiati e per mare e per terra da' Saracini di Morocco e da quelli di Barberia, che
            ogni anno vi venieno al soccorso più volte con grande navilio e gente innumerabile di
            Saracini, ov'ebbe più battaglie, e per mare e per terra, quando a danno di Cristiani e
            quando di Saracini, che sarebbe lunga matera a racontare; però che' Saracini aveano
            porto in mare sotto il forte castello di Giubeltaro, il quale i Saracini aveano
            raquistato sopra i Cristiani per tradimento, come adietro facemmo in alcuna parte
            menzione. Ma tutto era in vano la 'mpresa e assedio del re di Spagna, però che·lla città
            era fortissima di mura e torri e fossi con buono porto e forte, e fornita di vittuaglia
            per buono tempo, e di molta gente d'arme e arcieri e balestrieri saracini, e·ll'aiuto di
            fuori, come detto avemo, e se non fosse l'aiuto del papa e della Chiesa, che con moneta
            di decima e d'altri susidi atava e fornia il re di Spagna, onde al soldo della Chiesa
            mantenea al continovo in mare XX galee armate di Genovesi, sanza quelle di Catalani e
            Spagnuoli, e diede indulgenzia e perdono di colpa e di pena a chi v'andasse o mandasse
            aiuto.</p>
          <p>Per la qual cosa molti conti e baroni e cavalieri di Francia, e d'Alamagna, e
            d'Inghilterra, e di Linguadoco v'andarono alle loro spese al servigio, istando all'oste
            chi IIII e chi VI mesi; e andòvi il conte d'Analdo con C cavalieri, e così più altri
            baroni, per la qual cosa si continuò l'assedio; e fu sì stretta la terra per mare e per
            terra, che nullo vi potea entrare o uscire; e dentro v'avea più di XXX<hi rend="sup">M</hi> uomini d'arme saracini, sanza le femmine e fanciulli; sicché fallì loro la
            vettuaglia per lo lungo assedio, e per fame s'arrendero salve le persone, che se ne
            andaro tutti in Granata fra terra; onde fu uno nobile aquisto al re di Spagna e a tutta
            Cristianità. E trovòvisi dentro molto tesoro, cose e arnesi. Ed ha ora il re di Spagna
            e' Cristiani porto buono all'entrata del reame di Granata da potere guerreggiare e
            aquistare il paese. Lasceremo di fatti di Saracini, e torneremo alle novità di Firenze
            occorse in questi tempi.</p>
        </div2>
        <div2 type="capitolo">
          <head>XXXII</head>
          <argument>
            <p rend="italic">Di certe novità state in Firenze in questi tempi.</p>
          </argument>
          <p>Nel detto anno del mese di giugno e di luglio, signoreggiandosi il reggimento di
            Firenze per lo popolo minuto, come più tempo dinanzi fu detto dovea avenire, cioè per le
            capitudini di tutte l'arti, come dicemmo adietro nella riformagione della terra,
            cacciato il duca d'Atene, sì·ssi ricercò per certi uficiali, e fecesi inquisizione di
            tutti i cittadini, rettori e castellani, stati per lo duca nella città d'Arezzo e nel
            castello fatto per i Fiorentini in quello, e di Castiglione Aretino, e della città di
            Pistoia e del castello che v'era dentro, e di Serravalle, e di più castella di Valdarno
            e di Valdinievole, e della città di Volterra, e di Colle di Valdelsa e di più altri, i
            quali alla rivoluzione del duca e di sua signoria, e certi de' detti, rettori e
            castellani, gli abandonaro, quali per paura e chi per la forza de' terrazzani, e tali
            per baratteria, avendone danari. Molti ne furono condannati per l'asegutore delli ordini
            della giustizia, commessogli per lo reggimento detto del Comune, e chi a diritto e chi a
            torto; onde assai danari tornaro di condannagioni in Comune; e molto ne furono
            condannati in persona, che non compatiro dinanzi, e più toccò a' grandi ch'a' popolani;
            però che 'l duca gli avea messi in quelle signorie.</p>
          <p>Ancora nel detto tempo e mese furono per lo detto popolo fatti uficiali a rimettere tra
            ribelli certi Ghibellini caporali, e altri possenti stati rubelli prima; però che per la
            cacciata del duca tutti i libri di rubelli e sbanditi ch'erano in camera furono arsi, sì
            che di quelli si fece nuovo ligistro.</p>
          <p>Ancora nel detto tempo fu condannato Corso di meser Amerigo di meser Corso Donati
            nell'avere e nella persona per contumace, per certe lettere che furono trovate, che
            mandava ed erano mandate a·llui da certi tiranni di Lombardia, con cui tenea alcuno
            trattato contro al popolo di Firenze, o vero o non vero che fosse, che no·llo aproviamo,
            però ch'a·llui era impossibile fornire sì grande impresa sanza maggiore séguito; ma non
            compatì dinanzi a scusarsene, o per tema del popolo o de' suoi nimici, o per non
            discoprire chi a·cciò tenea co·llui il trattato. Il quale Corso colla moglie, ch'erano
            in Forlì, moriro in pochi dì di maggio nel MCCCXLVII, di cui fu gran danno, però ch'era
            valente donzello, e per venire in grande affare se fosse vivuto.</p>
          <p>E nel detto tempo, a dì III di luglio, fu in Firenze disordinata tempesta di venti,
            tuoni e baleni molto spaventevoli, e caddono dentro alla città VI folgori, ma poco
            feciono danno, ma maggiore paura alle genti.</p>
          <p>E poi la notte di santo Iacopo s'aprese fuoco nel popolo di San Brocolo, e arse quasi
            una gran casa. E pochi dì apresso arse un'altra casa in Torcicoda a' confini del detto
            popolo. E poi pochi dì apresso arse un'altra gran casa nel detto popolo di San Brocolo,
            non però con troppo danno. E poi a dì VIII d'agosto la notte s'aprese il fuoco nel
            popolo di San Martino presso ad Orto Sa·Michele in botteghe di lanaiuoli, accendendosi
            in alcuno panno riscaldato per l'untume e soperchio caldo, onde arsono XVIII tra case e
            botteghe e fondachi di lanaiuoli con grandissimo danno d'arsione di panni e lane e altri
            arnesi e maserizie, sanza il danno delle case; e·cciò ne dimostrò la 'nfruenza del
            pianeto di Marti e del sole e di Mercurio stati nel segno del Leone, atribuiti
            significatori in parte alla nostra città di Firenze, o più tosto la mala guardia del
            fuoco per chi l'avea a guardare.</p>
        </div2>
        <div2 type="capitolo">
          <head>XXXIII</head>
          <argument>
            <p rend="italic">Come il conte Simone da Battifolle raquistò il castello di Fronzole
              colla forza di Fiorentini.</p>
          </argument>
          <p>Nel detto anno, essendo il conte Simone da Battifolle con suo sforzo istato più mesi
            all'asedio del castello di Fronzole, ch'è sopra Poppi, il quale sentia che non era ben
            fornito di vittuaglia, il quale manteneano i Tarlati d'Arezzo e rubellato l'avieno al
            conte, e tenutolo più tempo contro a' detti conti, e aforzato di ricche e forti mura e
            tocca per lo vescovo stato d'Arezzo di Tarlati, sicché impossibile era da poterlo mai
            avere, se non per difalta di vettuaglia. Sentendo i detti Tarlati come mancava a quelli
            d'entro la vettuaglia, feciono e ragunarono loro sforzo a Bibbiena per soccorrello
            coll'aiuto di Pisani e di Ghibellini della Marca e del Ducato e di Romagna, e furono più
            di DC cavalieri e popolo grande a piè. Sentendolo i Fiorentini, mandarono al soccorso
            del conte di loro cavalieri e·lle vicherie di pedoni e masnadieri di Valdisieve e di
            Valdarno in grande numero, e' Sanesi gli mandarono in aiuto CC cavalieri, e' Perugini
            CL, onde i Tarlati e' loro amici non s'ardirono di venire al soccorso per la potenza
            maggiore di loro nimici, e per lo disavantaggio del poggio; e così s'arendé Fronzole al
            conte Simone, salve le persone, a dì XXIIII d'agosto del detto anno, che·ffu un bello
            aquisto al conte, però ch'è de' più forti castelli e rocca di Toscana, e cova e soprasta
            a Poppi, al di sopra poco più d'uno miglio. Il conte avutane la vettoria, ne fece grandi
            grazie al Comune di Firenze e Sanesi e Perugini per suoi ambasciadori; e poi elli in
            persona vegnendo in Firenze, riconoscendo d'averlo raquistato per lo aiuto e forza del
            nostro Comune, e mandocci la campana del detto castello per segno e ricordanza.</p>
        </div2>
        <div2 type="capitolo">
          <head>XXXIV</head>
          <argument>
            <p rend="italic">Ancora di novità fatte in Firenze per rettori di quella.</p>
          </argument>
          <p>Nel detto anno, a dì XXXI d'ottobre, si fece per lo popolo minuto reggente il Comune
            una nuova riformagione e legge contro a' grandi, che·ssi guardò adietro, e misesi inn
            ordine di giustizia, cioè che fosse tenuto l'uno consorto per l'altro nonistante che
            tra·lloro avessono nimistà, o disimulassono d'averla, per levare ogni vizio a' grandi
            contro a' popolani.</p>
          <p>Ancora feciono che ogni grande che fosse di fuori in signoria o al soldo d'alcuno
            signore, dovesse ritornare infra certo tempo, o sarebbe messo per ribello. Questo
            feciono per sospetto e gelosia presa di loro, però che dopo la cacciata del duca
            d'Atene, e state le novità e asalti dal popolo a' grandi, come detto avemo adietro,
            molti grandi e gentili uomini per fuggire la furia del popolo e per prendere loro
            vantaggi, chi era ito al servigio di meser Mastino della Scala, e chi di meser Luchino
            Visconti, e chi del marchese da Ferrara e del signore di Bologna, e chi n'er'ito nel
            regno di Puglia; e tutti convennono che tornassono co·lloro sconcio e danno.</p>
          <p>E poi a dì XI di dicembre feciono i magistrati del popolo un'aspra riformagione e
            crudele contra il duca d'Atene, ciò·ffu che chiunque l'uccidesse avesse dal Comune X<hi rend="sup">M</hi> fiorini d'oro, cittadino o forestiere, e tratto d'ogni bando
            ch'avesse con asegnamento e ordine. E feciollo per suo dispetto e onta dipignere nella
            torre del palagio della podestà con messer Cerritieri de' Visdomini, e meser Meliadusso,
            e il suo conservadore, e meser Rinieri da San Gimignano stati suoi aguzzetti e
            consiglieri, a memoria e asempro perpetuo de' cittadini e forestieri che·lla dipintura
            vedesse. A cui piacque, ma i più di savi la biasimarono, però ch'è memoria del difetto e
            vergogna del nostro Comune, che 'l facemmo nostro signore. E·lla detta legge feciono
            perché il duca d'Atene adoperava in Francia col re e con altri baroni quanto potea di
            male contro a' Fiorentini, ed erano in grande dubbio d'esere sopresi di rapresaglia
            d'infinita moneta che domandava per amenda al Comune di Firenze, se non che·ssi riparò
            allora col re di Francia con lettere del papa e con solenni ambasciadori, ch'andarono in
            Francia, faccendo manifesto e chiaro il re di Francia de' suoi difetti e male
            reggimento. E oltre a·cciò non finava il duca di mettere sospetto e gelosia in Firenze,
            e mandando sovente sue lettere in Firenze a·ccerti suoi acconti, dando loro speranza di
            suo ritorno per male reggimento, dicea, di quelli reggeano la terra, onde poco dinanzi
            ne fue impiccati due legnaiuoli ch'erano molto suoi credenzieri quand'era signore in
            Firenze, e ricevieno e mandavano le dette lettere. Lasceremo alquanto de' fatti del duca
            e di Firenze, e diremo d'altre novità d'intorno che furono in que' tempi.</p>
        </div2>
        <div2 type="capitolo">
          <head>XXXV</head>
          <argument>
            <p rend="italic">Come il marchese da Ferrara ebbe la città di Parma.</p>
          </argument>
          <p>Nel detto anno, all'uscita d'ottobre, mesere Azzo di quelli da Coreggia che tenea
            Parma, come l'avea rubellata a mesere Mastino suo nipote per tradimento, come contammo
            adietro, non potendola tenere, però che s'avea fatto nimico meser Mastino, e per la
            continua guerra ch'aveano dal signore di Milano e da' suoi seguaci, da·ccui anche s'era
            rubellato, ancora e traditolne, e da altri non potea avere aiuto né soccorso; per
            trattato di meser Mastino della Scala faccendolo fare a' marchesi, per danari in
            quantità di fiorini venti milia d'oro diedono la signoria della terra ad Obizo marchese
            da Ferrara, che tenea Modona: e andòvi a prendere la posessione meser Ghiberto da
            Fogliano uscito di Reggio con CCC cavalieri, intra' quali furono VI bandiere di
            cavalieri del Comune di Firenze, ch'erano al servigio del marchese. Per la qual cosa
            quelli da Gonzago, signori di Mantova, che tenieno Reggio, spiacendo loro la detta
            impresa, parendo loro rimanere assediati in Reggio, con tutta la loro forza e aiuto di
            meser Luchino si ragunarono a Reggio.</p>
          <p>E poi pochi dì apresso il marchese da Ferrara in persona, con sicurtà e licenza de'
            signori di Reggio, andò a Parma con M cavalieri tra di sua gente e di quella del signore
            di Bologna e di meser Mastino; e riformata la terra della sua signoria, e lasciatola
            fornita di sua gente, se ne partì a dì VII di dicembre seguente per tornare a Modona e a
            Ferrara; e mandò inanzi per isguarguato meser Ghiberto da Fogliano con CCC cavalieri
            armati, e 'l marchese venia da uno miglio apresso colla sua gente quasi disarmati, per
            la sicurtà avuta da quelli di Reggio. Quelli da Gonzago non tennor fede, ma fuori di
            Reggio missono due aguati di loro gente, e come meser Ghiberto da Fogliano co' detti CCC
            cavalieri fu nell'aguato, furono asaliti dinanzi e di dietro, e inchiusi e presi; e
            chi·ssi volle difendere fu morto, sicché tutti vi rimasono. E 'l detto meser Ghiberto
            con due suoi figliuoli e un suo nipote presi, e più altri caporali conestaboli e buona
            gente. E come questo tradimento sentì il marchese ch'era adietro, si tornò con sua gente
            in Parma molto crucciato: e ripresi que' signori da Gonzago del detto tradimento, avendo
            data la sicurtà e salvocondotto, e' si scusavano che·ll'aveano dato all'andare ma non al
            tornare; ma sempre, chi usa tradimento, il vizio dello 'nganno è aparecchiato e
            conseguente.</p>
          <p>I detti da Gonzago, coll'aiuto di meser Luchino da Milano, il febraio vegnente,
            sentendo il marchese da Ferrara in Parma, cavalcato in sul ferrarese insino presso a
            Ferrata a III miglia, levando grande preda, e faccendo gran dannaggio a' marchesi. Per
            le quali cagioni l'altra lega di Lombardi, meser Mastino della Scala, e il signore di
            Bologna, e quello di Padova, co' marchesi, alla primavera seguente feciono oste alla
            città di Reggio con più di III<hi rend="sup">M</hi> cavalieri e popolo grandissimo, e
            chiusono sì i passi d'intorno a Reggio, che non vi potea entrare gente né vittuaglia; e
            per li più si credette non si potesse tenere. Né·ggià però meser Luchino e que' da
            Gonzago con tutta la loro potenza non si vollono afrontare a battaglia co' nimici, ma
            stavano alle frontiere al borgo a San Donnino e altre loro castella di reggiana a·ffare
            guerra guerriata in su quello di Parma e all'oste ch'era sopra Reggio. Ma per la state
            vegnente corruzione si cominciò nella detta oste da Reggio e infertà e mortalità, e
            intra gli altri di rinomo vi morì meser Francesco di marchesi da Esti, e meser Maffeo da
            Ponte Carradi capitano dell'oste e più altri; e simile dell'altra parte, onde per
            necessità si levaro e partiro le dette osti all'entrante d'ottobre MCCCXLV.</p>
        </div2>
        <div2 type="capitolo">
          <head>XXXVI</head>
          <argument>
            <p rend="italic">Di certe novità state in Firenze in questi tempi.</p>
          </argument>
          <p>Nel mese di dicembre del detto anno MCCCXLIIII la campana del popolo, che suona per lo
            consiglio, la quale poi che·ffu fatta era stata sopra i merli del palagio di priori, si
            tirò e aconciò ad alti in sulla torre, acciò che s'udisse meglio Oltrarno, e per tutta
            la città, la qual era d'uno nobile suono della sua grandezza. E nel luogo ov'era quella
            fu posta la campana che venne dal castello di Vernia, e ordinata sonasse solamente
            quando s'aprendesse fuoco di notte nella città, acciò ch'al suono di quella traessono i
            maestri e quelli che sono ordinati a spegnere i fuochi.</p>
          <p>E del mese di gennaio seguente si fece per lo Comune di Firenze accordo e lega e
            compagnia col vescovo d'Arezzo, ch'era delli Ubertini, e con suoi consorti, e trattoli
            d'ogni bando; ed elli diede in guardia le castella del vescovado e·lle loro al conte
            Simone da Battifolle e a' suoi fedeli per X anni per lo Comune di Firenze, e per fare
            guerra a' Tarlati e rubelli d'Arezzo, e avere gli amici per amici e' nimici per nimici.
            Le castella principali furono: Civitella, Cennina, e 'l palagio di Castiglione degli
            Ubertini e più altre fortezze.</p>
          <p>E all'uscita del detto mese s'aprese fuoco al munistero delle donne del Prato, e fece
            loro danno assai. E apresso il primo dì di febraio s'aprese nella Città Rossa, e arse
            una casa e una femmina iv'entro. E a dì XV del mese di febraio furono condannati per
            processo ordinato tutti quelli della casa degli Ubaldini nell'avere e nelle persone
            siccome ribelli (salvo il lato di quelli da Senno, che non si trovaro colpevoli) per
            cagione della battaglia e aguato che feciono alla nostra gente a Rifredi, quando
            andavano al soccorso di Firenzuola, e per la presa della detta Firenzuola e del castello
            de' Tirli alla cacciata del duca d'Atene, come in alcuna parte adietro facemmo menzione;
            e tutti i loro beni ch'erano nel contado di Firenze messi in Comune.</p>
          <p>E nel detto mese di febraio vennono in Firenze ambasciadori del re di Francia a
            petizione del duca d'Atene; ciò fu uno cavaliere e uno cherico, e in pieno consiglio
            domandaro l'ammenda del detto duca. E nel detto consiglio e i·lloro presenza furono
            publicati i suoi falli e difetti, e mostrate le sue quitanze; e ordinati e mandati al re
            di Francia ambasciadori colla risposta per lo nostro Comune, come dicemmo adietro; e a
            quelli ambasciadori del re presentati per lo Comune, e fatto loro le spese e compagnia e
            onore assai, mentre dimorarono in Firenze e per lo nostro contado; onde n'andarono molti
            contenti; ma però non lasciò il re di Francia di proccedere contro a' Fiorentini per lo
            duca d'Atene, come inanzi si farà menzione.</p>
          <p>E nel detto mese di febraio per lo Comune si fece ordine che qualunque cittadino
            dovesse avere dal Comune per le prestanze fatte al tempo di XX, come adietro facemmo
            menzione, che·ssi trovaro più di DLXX<hi rend="sup">M</hi> di fiorini d'oro, sanza il
            debito di meser Mastino della Scala, ch'erano presso di C<hi rend="sup">M</hi> fiorini
            d'oro, si mettessono in uno ligistro ordinatamente; e dare il Comune ogni anno per
            provisione e usufrutto a ragione di V per centinaio l'anno, dando ogni mese la paga per
            rata di mese; e diputossi a fornire il detto guiderdone parte della gabella delle porti
            e d'altre gabelle, la qual montava l'anno da fiorini XXV<hi rend="sup">M</hi> d'oro,
            ov'erano asegnate le paghe a meser Mastino; e pagato lui, fossero diputate alla detta
            sodisfazione; il qual meser Mastino fu pagato del mese di dicembre per lo modo diremo
            inanzi. E cominciossi la paga della detta provisione del mese d'ottobre MCCCXLV. Nel
            detto anno, a dì XII di marzo, passò di questa vita e santificò uno Iacopo, figliuolo fu
            di meser Bono Giamboni giudice del popolo di San Brocolo, il qual era stato di santa
            vita, e vergine di suo corpo, si disse, e statosi in casa rinchiuso più di XXV anni, che
            non usciva se non alcuna volta anzi il giorno a confessione o prendere <foreign lang="lat">Corpus Domini</foreign>; e avea dato per Dio a' poveri tutta sua sustanzia
            e patrimonio, e poveramente e in digiuni e orazioni vivea, scrivendo libri a prezzo, e
            dittando da·ssé di sante e buone cose; e chi·lli mandava limosina no·lla ricevea, se non
            da divoti suoi amici; e 'l soperchio di suo guadagno, finito poveramente suo mangiare a
            giornata, dava per Dio a' poveri. Fece Iddio visibili e aperti miracoli per lui alla sua
            morte, e poi e' soppellissi a Santa Croce a guisa di santo. E a sua vita predisse a'
            suoi amici più cose future, e ch'avvennero nella nostra città, e della signoria e
            cacciata del duca d'Atene per vertù dello Spirito Santo. Lasceremo alquanto de' fatti di
            Firenze, che assai n'avemo detto a questa volta, e diremo delli strani.</p>
        </div2>
        <div2 type="capitolo">
          <head>XXXVII</head>
          <argument>
            <p rend="italic">Di novità state nella città di Genova.</p>
          </argument>
          <p>Nel detto anno, all'uscita di dicembre, il dogio del popolo di Genova, che avea nome
            Simone di quelli di Boccanegra, ch'avea regnato signore da anni, come adietro è fatta
            menzione, per sua motiva, e sentendo che gli Ori e·lli Spinoli, e Grimaldi e altri
            noboli co·lloro sforzo venivano alla terra, sì rinuziò la signoria dinanzi al parlamento
            del popolo, e andossene a Pisa con tutta sua famiglia e parenti, e dissesi con più di
              C<hi rend="sup">M</hi> fiorini d'oro contanti ch'egli avea guadagnati, overo
            tribaldati al suo uficio.</p>
          <p>E il popolo di Genova, acciò che i grandi non prendessono la signoria, di presente
            elessono dogio del popolo e missono in signoria uno Giovanni da Monterena, il quale
            cominciò a reggere la signoria francamente per lo popolo, e contradiare i detti grandi e
            potenti, che venieno contro al popolo. E poi per ordine e trattato del detto dogio que'
            della città di Saona levato la terra a romore a dì VIII di gennaio seguente, e feciono
            popolo, e cacciarono della terra i loro grandi, e quanti grandi e nobili v'avea di
            Genova, e tolsono loro le castella e ogni fortezza ch'avieno in Saona.</p>
          <p>E poi il dì seguente il popolo di Genova feciono il somigliante; e perché gli
            Squarciafichi e' Salvatichi, grandi di Genova, feciono alcuna risistenza, furono
            assaliti e combattuti dal popolo, e morti di loro, e cacciati della terra.</p>
          <p>E vegnendo in que' dì Ottone Doria e suoi seguaci e amici con DCC cavalieri e popolo
            assai, e dentro de' borghi di Prea, il popolo di Genova uscì della terra, e con armata
            mano li assaliro e combattero e missono inn–isconfitta, e rimasene assai di morti e di
            presi. E il febraio seguente il dogio e popolo di Genova feciono lega e compagnia con
            meser Luchino Visconti signore di Milano, ed elli promisse a·lloro d'avere li amici per
            amici e nimici per nimici, e servigli al loro bisogno di D cavalieri. E poi del detto
            mese gente d'arme di Genova, ch'erano iti a cavallo e a piede a porto Morici, furono
            rotti e sconfitti da·lloro usciti. Ma poi l'aprile vegnente que' di Genova coll'aiuto di
            meser Luchino v'andarono a oste per mare e per terra, e presono il detto porto Morici
            e·lla terra. Ma poi all'entrante di luglio MCCCXLV messer Luchino Visconti fece fare
            pace dal popolo di Genova a' loro usciti.</p>
        </div2>
        <div2 type="capitolo">
          <head>XXXVIII</head>
          <argument>
            <p rend="italic">Ancora della guerra della gente di mesere Luchino co' Pisani.</p>
          </argument>
          <p>Nel detto anno e mese di febraio i Pisani feciono lega e compagnia con certo ordine con
            meser Mastino della Scala, e col signore di Bologna, e co' marchesi da Ferrara, e
            Romagnuoli per dispetto e contrario di meser Luchino Visconti, e richiesonne i
            Fiorentini; ma non vi si vollono acordare. Per la qual cosa la gente di meser Luchino,
            ch'era in Versilia, passato il Serchio in quantità di D cavalieri e popolo assai, e
            corsono insino presso alla città di Pisa per la via di Valdiserchio faccendo gran danno
            d'arsioni, e levando gran prede d'uomini e di bestie e d'arnesi, e tornarsi in Versilia
            sani e salvi, che di Pisa non uscì uomo a contradiagli. E poi del mese di maggio MCCCXLV
            morto il marchese Malaspina cognato di meser Luchino, a cui petizione mantenea la detta
            guerra; e priego del dogio e popolo di Genova meser Luchino fece pace co' Pisani, ed
            ebbe d'amenda C<hi rend="sup">M</hi> fiorini d'oro, rimanendo a' Pisani le terre di
            Lucca, ch'allora si tenieno per meser Luchino, e rendé li stadichi a' Pisani. E questo è
            il fine de' tiranni di Lombardia, per trarre loro utole delle guerre e disensione di noi
            ciechi Toscani. Lasceremo alquanto di nostri fatti di Firenze e d'Italia, e diremo di
            certe novità d'oltremare.</p>
        </div2>
        <div2 type="capitolo">
          <head>XXXIX</head>
          <argument>
            <p rend="italic">Come i Cristiani presono la città delle Smirre sopra i Turchi.</p>
          </argument>
          <p>Nel detto anno MCCCXLIIII, essendo per lo re di Cipri e per lo mastro dello Spedale e
            magione, che tenea l'isola di Rodi, e per lo patriarca di Gostantinopoli e cogli
            amiragli delle galee de' Genovesi e Viniziani, ch'erano al soldo della Chiesa sopra i
            Turchi, ordinarono una grande armata di navi, cocche e galee con molta buona gente
            d'arme per andare sopra i Turchi, e ragunarsi all'isola di Negroponte in Romania overo
            Grecia; e di là si partì la detta armata del mese di<gap/> e puosonsi alla città delle
            Smirre nel paese che oggi si chiama Turchia, assai presso dove anticamente fu la grande
            città di Troia, e in quello golfo di mare. La qual città si tenea pe' Turchi, ed era
            molto forte fornita di molta gente d'arme Turchi e Saracini. E·lla detta armata di
            Cristiani entrarono nel porto della detta Smirra, e quello combattendo con aspre
            battaglie, e con difici e torri di legnami fatti in sulle cocche e navi, per forza
            presono le torri del porto, e tagliarono e gittarono in mare i Turchi che v'erano alla
            difesa. E vinto il porto, asalirono la terra da più parti, e combattendo per forza
            d'arme l'ebbono con gran tagliata e uccisione di Saracini e Turchi, che non vi lasciaro
            né uomini né femmina né fanciulli che non mettessono alle spade a morte, chi non si
            fuggì, i quali furono quasi innumerabile gente; e trovarolla fornita di molta ricchezza,
            cose, maserizie e vittuaglia. Sentendo ciò il soldano di Turchi ch'avea nome
            Marbasciano, ch'era fra terra a sue castella, di presente vi venne con XXX<hi rend="sup">M</hi> Turchi a cavallo e con gente a piè innumerabile, e puose di fuori l'assedio
            alla detta terra delle Smirre con più campi.</p>
          <p>I Cristiani, ch'aveano presa la terra, la guernirono e aforzarono di loro gente, e·lla
            terra era fortissima di mura e torri, e sovente uscivano fuori alli scaramucci e
            badalucchi contro a' Turchi, quando a danno dell'una parte e quando dell'altra; e il
            detto assedio durò parecchi mesi, combattendosi al continovo di dì e di notte.</p>
          <p>In questa stanza Marbasciano soldano di Turchi, veggendo che seguendo l'assedio perdea
            al continuo di sua gente, e poco potea fare alla terra, sì era forte, sì si provide
            maestrevolmente per attrarre i Cristiani di fuori a·ccampo; sì si ritrasse colla
            maggiore parte di sua gente adietro alquante miglia alle montagne, e lasciò certa parte
            di sua oste a campo fuori della terra.</p>
          <p>I Cristiani ch'erano nelle Smirre veggendo asottigliato il campo di nimici di genti,
            stimando fossono per l'assedio straccati, il dì di santo Antonio, dì XVII di gennaio,
            popolo e cavalieri, uscirono della città, e asalirono il campo di Turchi vigorosamente,
            e quello con poco contasto di battaglia missono inn–isconfitta e fuga con grande
            mortalità di Turchi; e preso e rubato il campo, e intendendo certi alla caccia di Turchi
            che fuggieno, e certi alle spoglie del campo, e' capitani dell'oste con buona parte
            della migliore gente intendeno a·ffare gran festa, e celebrare messa e sagrificio nel
            campo, credendosi avere tutto vinto, e non prendendosi guardia dell'aguato, Marbasciano
            con suoi Turchi, com'avea ordinato per certi segni, discesono delle montagne, ch'erano
            assai presso, e assalì la gente de' Cristiani, ch'erano sparti, e male in ordine e
            peggio in guardia e·cchi armato e chi disarmato, e di presente con poco afanno gli
            ebbono rotti e sconfitti e messi in volta. E chi si fuggì nella terra; e di migliori
            rimasono nel campo alla battaglia, la quale durò poco, però che' Cristiani erano pochi
            alla comparazione di Turchi; e quelli che ressono al campo rimasono tutti morti. Intra
            gli altri vi morì il patriarca di Gostantinopoli, uomo di grande valore e autoritade, e
            meser Martino Zaccheria amiraglio di Genovesi, e meser Piero Zeno amiraglio di
            Viniziani, e 'l maliscalco de·rre di Cipri, e più frieri della magione dello Spedale, e
            più di D buoni uomini di Cristiani che ressono combattendo al campo, onde fu grande
            dannaggio; tutti gli altri Cristiani si fuggirono nella terra. E avenne loro bene, che
            per la detta rotta e sconfitta non isbigottirono, ma vigorosamente salvarono e difesono
            la terra da' Turchi, sicché per battaglie che vi dessero no·lla potero raquistare, ma ne
            moriro molta di loro gente per li molti balestrieri che dentro v'erano alla guardia.</p>
          <p>Venuta la detta novella in ponente e al papa, lieti ne furono per lo raquisto delle
            Smirre, e crucciosi della rotta e perdita di quella buona gente che vi rimasono morti.
            Per la qual cosa incontanente fece il papa indulgenza e perdono di colpa e di pena chi
            v'andasse o mandasse al soccorso, e andarvi di Firenze di loro volontà, e che furono
            mandati alle spese di chi volle il perdono, da CCCC di croce segnati, e con tutte armi e
            soprasberghe bianche con giglio e croce vermiglia, e per loro medesimi ordinati a
            conestaboli e bandiere. E di Siena ve n'andarono bene CCCL, e così di molte altre terre
            di Toscana e di Lombardia, chi pochi e·cchi assai, sanza ordini di Comuni, e feciono la
            via da Vinegia, però che·llà era ordinato il passo e navile alle spese della Chiesa. E
            'l papa fece capitano di crociati il Dalfino di Vienna con sua compagna di gente d'arme
            al soldo della Chiesa; e passò per Firenze all'entrante del mese d'ottobre MCCCXLV, e
            andonne a Vinegia per seguire il detto viaggio e impresa, e più altri cavalieri
            oltramontani v'andaro per avere il perdono; e·cchi affiato della Chiesa. Lasceremo al
            presente della detta impresa, e diremo d'altre novità state ne' detti tempi.</p>
        </div2>
        <div2 type="capitolo">
          <head>XL</head>
          <argument>
            <p rend="italic">Come fu morto il re d'Erminia.</p>
          </argument>
          <p>Nel detto anno MCCCXLIIII il re d'Erminia, il quale avea per moglie la figliuola del
            prenze di Taranto e della Morea, e nipote del re Ruberto, e per amore della moglie si
            dilettava co' baroni e cavalieri latini, che più gli piacea i loro costumi che quelli
            delli Ermini, e quanta buona gente di ponente capitava in sua corte gli ritenea a suo
            soldo, chi a cavallo, e chi a piè; per la qual cosa i baroni ermini per invidia
            ordinarono tradimento, e uccisono il detto loro re. E ancora ci ebbe, e fu grande
            cagione della sua morte, che 'l papa per suoi legati gli avea promesso sussidio e aiuto
            alla difensione di Saracini, e·rre di Francia più tempo dinanzi presa la croce e
            promesso di passare oltremare al conquisto della Terrasanta; e ciascuno de' detti
            signori tenea al continuo in vana speranza il re d'Erminia, e·rre i suoi baroni; e
            ciascuno, cioè il papa e il re di Francia, gli fallirono, e' Saracini corsono più volte
            l'Erminia con gran danno del paese; e però i baroni s'indegnarono contro al detto re, e
            l'uccisono. Lasceremo de' fatti d'oltremare e d'altre novità d'intorno, faccendo
            digressione, raccontando d'una grande congiunzione di certi gravi pianeti, che fu in
            questi tempi, che sono di grande significazione al secolo.</p>
        </div2>
        <div2 type="capitolo">
          <head>XLI</head>
          <argument>
            <p rend="italic">Della congiunzione di Saturno e di Giove e di Marti nel segno
              d'Aquario.</p>
          </argument>
          <p>Nell'anno MCCCXLV a dì XXVIII di marzo, poco dopo l'ora di nona, secondo l'adequazione
            di mastro Pagolo di ser Piero, gran maestro in questa iscienzia, fue la congiunzione di
            Saturno e di Giove a gradi XX del segno dello Aquario collo infrascritto aspetto degli
            altri pianeti. Ma secondo l'almanaco di Profazio Giudeo e delle tavole tolletane dovea
            esere la detta congiunzione a dì XX del detto mese di marzo; e 'l pianeto di Marti era
            co·lloro nel detto segno d'Aquario gradi XXVII, e·lla luna scurata tutta a dì XVIII del
            detto mese di marzo nel segno della Libra gradi VII. E all'entrare che fece il sole
            nell'Ariete, a dì XI di marzo, fu Saturno in sull'ascendente nel segno d'Aquario gradi
            XVIII e signore dell'anno, e Giove nel detto Aquario gradi XVI. E Mars nel detto Aquario
            gradi XXII; ma seguendo l'equazione del detto mastro Paolo, ch'è de' maestri moderni, e
            dissene che co' suoi stormenti visibilmente vide la congiunzione a dì XXVIII marzo,
            essendo la detta congiunzione nell'angolo di ponente, e 'l sole era quasi a mezzo il
            cielo un poco dichinante a l'angolo, a gradi XVI dell'Ariete, e in sua saltazione; e il
            Leone, sua casa, era in su l'ascendente gradi XIII e Mars era già nel Pesce gradi VI;
            Venus nel Tauro gradi XIIII, sua casa, e in mezzo il cielo; Mercurio in Tauro in primo
            grado, e·lla luna inn–Aquario gradi IIII.</p>
          <p>Questa congiunzione co' suoi aspetti delli altri pianeti e segni, secondo il detto e
            scritto de' libri degli antichi grandi maestri di strolomia, significa, Idio
            consentiente, grandi cose al mondo, e battaglie, e micidi, e grandi commutazioni di
            regni e di popoli, e morte di re, e tralazione di signorie e di sette, e aparimento
            d'alcuno profeta e di nuovi errori a fede, e nuova venuta di signori e di nuove genti, e
            carestia e mortalità apresso in quelli crimanti, regni, paesi e cittadi, la cui
            infruenza de' detti segni e pianeti è atribuita; e talora fa nascere inn–aria alcuna
            stella comata, o altri segni e diluvi e di soperchie piove, però ch'ella è grave
            congiunzione per la propinquità di Marte, e sì per l'ecrissi proccedente dalla luna, e
            sì per la figura anuale a·cciò concordevole, e sì ancora perché poco tempo apresso
            ritrogando Saturno e Giove si rapressaro a gradi uno, minuti XXXV, tanto che·ssi possono
            un'altra volta congiunti riputare; bene darà più tardezza alli effetti per la
            ritrogagione. Questo non diciamo fia di nicissità, ma fia il più e 'l meno al piacere di
            Dio, disponitore de' detti corpi celestiali, mediante la sua giustizia e misericordia,
            secondo i meriti e peccati delle genti e de' regni e de' popoli per pulire e rimunerare;
            ed ècci la libertà del libero arbitrio dell'uomo, quando il voglia operare, la qual cosa
            è in pochi per lo difetto del vizio lascibile e·lla poca costanza delle virtù, onde per
            li più si vive al corso di fortuna.</p>
          <p>E nota ancora e troverrai che 'l pianeto di Marti entrò nel segno del Cancro a dì XII
            del mese di settembre nel detto anno MCCCXLV, e stette nel detto segno tra diretto e
            ritrogrando infino a dì X di gennaio, che ritrogando tornò in Gemini, e stettevi insino
            a dì XVI di febraio, e ritornò poi in Cancro, e stette poi in quello infino a dì II di
            maggio MCCCXLVI, sicché mostra sia stato in Cancro da mesi VI e mezzo tra due volte, che
            secondo suo usato corso non sta nel segno che L dì. Onde per molti maestri si disse che
            'l reame di Francia avrebbe molte aversità e mutazioni, perché il segno del Cancro è
            asaltazione del pianeto di Giove dolce e pacifico, e dà ricchezze e nobiltà. Il quale
            segno del Cancro è atribuito al reame di Francia. Ancora il pianeto di Giove fu
            soprastato da Saturno e da Mars, il quale pianeto di Giove s'atribuisce alla Chiesa e al
            re di Francia. Ancora nota che partito Giove dalla congiunzione di Saturno e di Marti,
            ed entrato nel segno del Pesce sua casa, al continuo fu congiunto in quello colla
              <foreign lang="lat">cauda dragonis</foreign>, ch'ancora li fa ditreazione, e nel paese
            ov'è atribuito la sua infruenzia.</p>
          <p>Ora potrà dire chi questo capitolo leggerà, che utole porta di sapere questa strolomia
            al presente trattato? Rispondiamo che a chi fia discreto e proveduto, e vorrà
            investigare delle mutazioni che sono state per li tempi adietro in questo nostro paese e
            altrove, leggendo questa cronica assai potrà comprendere per comparazione di quelle sono
            passate pronosticate delle future, aconsentiente Idio, che questa congiunzione in questa
            tripicità de' segni dell'aere fu e cominciò a questi nostri presenti tempi gli anni
            MCCCV nel segno della Libra; e poi gli anni MCCCXXV nel segno del Gemini. A ciascuno fu
            ed è assai manifesto le novità state nella nostra città e altrove, ch'assai sono fresche
            dall'una congiunzione e·ll'altra, che sono state quasi di XX anni in XX anni poco meno;
            ch'è·lla più leggera, e in LX anni tornò, ch'è più grave e muta tripicità. E anche si
            possono leggermente ritrovare le novità che furono, e·lla discordia e guerra dalla
            Chiesa e·llo 'mperio, e l'altre novitadi e dell'antico popolo di Firenze, e della
            tralazione della signoria del re Manfredi al re Carlo, e in CCXL overo in CCXXXVIII
            l'avrà fatta XII volte in XII segni, le novitadi che furono in que' tempi adietro, il
            passaggio d'oltremare e altre grandi cose, e·lla mutazione della signoria del regno di
            Cicilia a Ruberto Guiscardo. E in DCCCCLX overo DCCCCLIII anni fornite XLVIII
            congiunzioni, e tornando alla prima, ch'è la più ponderosa di tutte, se cerchi adietro
            troverrai il cominciamento del calo della potenza del romano imperio alla venuta de'
            Gotti e di Vandali inn–Italia, e molte turbazioni a santa Chiesa <abbr>etc.</abbr> E
            questo basti alla presente materia, e diremo d'altro.</p>
        </div2>
        <div2 type="capitolo">
          <head>XLII</head>
          <argument>
            <p rend="italic">Quando morì mesere Albertino da Carrara signore di Padova, e quello ne
              seguì.</p>
          </argument>
          <p>Nel detto anno MCCCXLV, all'uscita del mese di marzo, morì meser Albertino da Carrara,
            il quale i Fiorentini e' Viniziani al conquisto della città di Padova da meser Mastino,
            come dicemmo adietro, ne feciono signore; e male ne fu conoscente, come fanno gli altri
            tiranni. E·llui morto, lasciò in suo luogo signore meser Marsilietto suo consorto ch'era
            assai valoroso e da bene; ma·lla invidia, che sempre ditrae ogni beneficio, commosse
            Iacopo da Carrara nipote carnale del sopradetto meser Albertino, e con suo séguito, poco
            tempo apresso, per tradimento di notte tempore uccise il detto meser Marsilietto suo
            consorto, e corse la terra, e come tiranno se ne fece signore.</p>
        </div2>
        <div2 type="capitolo">
          <head>XLIII</head>
          <argument>
            <p rend="italic">D'una aspra legge che 'l popolo di Firenze fece contro a' cherici.</p>
          </argument>
          <p>Nel detto anno, a dì IIII d'aprile, i reggenti e maestri del popolo di Firenze, uomini
            e collegi della qualità che detto avemo adietro, feciono una aspra e crudele legge sopra
            i cherici contra ogni ordine e dicreti di santa Chiesa, con molti capitoli contro a
            libertà di santa Chiesa. Intra gli altri, che quale cherico offendesse ad alcuno laico
            d'alcuno malificio creminale, fosse fuori della guardia del Comune, e potesse esere
            punito personalmente dalla signoria secolare inn–avere e in persona, non riserbando
            degnità; e quello cherico o laico impetrasse in corte di papa, o appo altro legato,
            lettera o privilegio di giudice dilegato in sua causa e quistione, che da niuna signoria
            di Comune fosse udito né amesso; ma che i propinqui e parenti di quelli ch'avesse fatta
            la 'mpetragione fossero costretti inn–avere e in persona, tanto facessono rinuziare la
            sua impetragione.</p>
          <p>Di queste leggi, e altri membri che·ssi contengono nella detta riformagione, fu la
            motiva che certi cherici rei di grandi e di possenti popolari pur facieno sotto titolo
            della franchigia di loro chericato di sconce cose a' secolari impotenti. E per cessare
            l'opposizione di contratti usurari, e per cagione di molte compagnie, che 'n quelli
            tempi e dinanzi erano falliti, levarono che non si potessono impetrare privilegi di
            giudici dilegati. Tutte queste fossono le cagioni, e hanno alcuno colore di giustizia,
            da' savi uomini fu molto biasimata la detta legge e riformagione, che perché il Comune
            la si potesse fare, non era licito di farla contro alla libertà di santa Chiesa né mai
            più fu fatta in Firenze; e·cchi vi diè aiuto o consiglio o favore issofatto fu
            scomunicato. E·sse in Firenze fosse in quelli tempi stato un valentre vescovo non
            cittadino, pure come fu il vescovo Francesco da Cingole anticessoro del presente, non
            sarebbe stato soferto; ma il presente vescovo, nostro cittadino, della casa delli
            Acciaiuoli, invilito per lo fallimento e cessagione de' suoi consorti, non ebbe
            ardimento al riparo della inniqua e ingiusta legge. La quale saputa in corte, ne fu
            fatto grande clamore al papa e a' cardinali; e poi tra per ciò e per altri processi
            fatti per lo Comune di Firenze contra i cherici nacque scandalo dalla Chiesa a'
            Fiorentini, come inanzi faremo menzione.</p>
          <p>E nota che fa il reggimento delle cittadi, essendone signori artefici e manuali e
            idioti, però che i più delle XXI capitudini dell'arti, per li quali allora si reggea il
            Comune, erano artefici minuti veniticci di contado e forestieri, a·ccui poco dee calere
            della republica, e peggio saperla guidare; e però che avolontatamente fanno le leggi
            straboccate sanza fondamento di ragione, e male si ricordano chi dà le signorie delle
            cittadi a sì fatte genti quello che n'ammaestra Aristotile nella sua Politica, cioè che'
            rettori delle cittadi sieno i più savi e discreti che si possano trovare. E 'l savio
            Salamone disse: «Beato quello regno ch'è retto per savio signore». E questo basti aver
            detto sopra la presente materia, con tutto che per difetti di nostri cittadini e per li
            nostri peccati male fummo retti per li grassi popolani, come poco adietro avemo fatta
            menzione. E da dubitare è del reggimento di questi artefici minuti idioti e ignoranti e
            sanza discrezione e avolontati. Piaccia a Dio che sia con buona riuscita la loro
            signoria, che me ne fa dubitare.</p>
        </div2>
        <div2 type="capitolo">
          <head>XLIV</head>
          <argument>
            <p rend="italic">Come il popolo di Firenze tolse a certi grandi e gentili uomini certe
              posessioni e beni donati loro per lo Comune.</p>
          </argument>
          <p>E poi del mese di maggio del detto anno per li detti reggenti e maestrati del popolo di
            Firenze fur tolti di fatto, e contra ogni debita ragione, a più nobili indotati dal
            Comune per antico o per loro meriti e di loro anticessori, o per ogni fare per lo
            Comune, come diremo apresso; intra gli altri a quelli della casa de' Pazzi le posessioni
            e beni che il popolo e Comune di Firenze avea donati e dotati a·lloro anticessori con
            ogni sollennità che fare si potesse infino gli anni MCCCXI, quando il popolo di Firenze
            fece cavalieri e difenditori del popolo quattro di loro, II figliuoli di messere
            Pazzino, e due suoi cugini, per la morte del detto meser Pazzino, stato morto in
            servigio del popolo, e·llui vivendo, capo e difenditore del popolo con suoi consorti
            contro ad ogni grande che contro al popolo erano o aoperassono, come adietro in quelli
            tempi facemmo menzione; e il suo padre mesere Iacopo del Nacca morto a Monte Aperti,
            caporale e gonfaloniere del popolo; e gli altri suoi consorti le grandi operazioni fatte
            per lo Comune e popolo di Firenze a·cColle, come adietro è fatta menzione; e per tanti
            benefici fatti per lo Comune e popolo di Firenze, antichi e moderni, non volere esere
            udite niuna loro ragione, né commetterla in quale giudice in Firenze o in Bologna, ch'al
            Comune piacesse.</p>
          <p>Ma meglio era non dare il dono che·lla cosa donata villanamente ritorre contra a
            ragione. E per simile modo tolsono i beni a' figliuoli di meser Pino e di meser Simone
            della Tosa, donati per lo Comune e popolo, quando gli feciono cavalieri del popolo, che
            tanto per lo popolo adoperarono, come in questa è fatta menzione. E per simile modo a'
            figliuoli di mesere Giovanni Pini de' Rossi, il quale morì apo Vignone in Proenza,
            essendo ambasciadore del Comune al papa Giovanni per gran cose. E montarono le dette
            posessioni più di fiorini XV<hi rend="sup">M</hi> d'oro, e convertissi a rifacimento di
            ponti, ma non ne tornò in Comune la metà in danari che valeano. Di questo torto fatto
            pe' reggenti del popolo a' sopradetti gentili uomini, collo 'nzigamento degli altri
            grandi per invidia. avemo fatta menzione per dare asempro a quelli che verranno come
            riescono i servigi fatti allo 'ngrato popolo di Firenze; e nonn–è avenuto pure a' detti,
            ma se ricogliamo le ricordanze antiche pure di questa nostra cronica, intra gli altri
            notabili uomini che feciono per lo popolo, si fu mesere Farinata delli Uberti, che
            guarentì Firenze che non fosse disfatta; e mesere Gianni Soldanieri, che·ffu capo alla
            difensione del popolo contra al conte Guido Novello e gli altri Ghibellini; e di Giano
            della Bella, che·ffu cominciatore e facitore del secondo e presente popolo; e meser
            Vieri di Cerchi, e Dante Allighieri, e altri cari cittadini e guelfi, caporali e
            sostenitori di quello popolo. I meriti e guiderdoni ricevuti i detti e' loro discendenti
            dal popolo, assai sono manifesti, pieni di grandissimo vizio d'ingratitudine, e co
            grande offensione a·lloro e a' loro discendenti, sì d'esili e disfazione de' beni loro,
            e d'altri danni fatti per lo 'ngrato popolo e maligno, che discese di Romani e di
            Fiesolani <foreign lang="lat">ab anticho</foreign>, ancora, se leggiamo l'antiche storie
            di nostri padri romani, non vogliamo tralignare.</p>
          <p>Intra·ll'altre notevoli ingratitudini fatte per lo detto popolo, assai sono manifeste:
            che merito ricevette il buono Camillo che difese Roma e diliberò da' Gallici? Certo fu
            sanza colpa cacciato inn–esilio e sbandito. Che diremo del buono Iscipio Africano che
            diliberò la città di Roma e 'l suo imperio d'Anibale, e vinse e sottomise Cartagine e
            tutta la provincia d'Africa al Comune di Roma, e per simile modo dallo 'ngrato popolo fu
            mandato inn–esilio per la invidia e a torto? Che diremo ancora del valente Giulio
            Cesare? Quanti notabili e grandi cose fece per lo Comune e popolo di Roma inn–Italia e
            poi in Francia, inn–Inghilterra, Alamagna, e sottomisele con tanto affanno al popolo di
            Roma, e per invidia de' rettori e senato del popolo fu rifusato a cittadino, e poi, lui
            imperadore, da' rettori del senato e suoi propinqui, e·lloro benefattore, fu morto?
            Certo questi antichi asempri e moderni danno matera che mai nullo virtuoso cittadino
            s'intrametta in benificio della republica e di popoli; ch'è grande male apo Dio e al
            mondo che' vizii della 'nvidia e della superbia ingratitudine abatta le nobili virtù
            della magnanimità e della grata liberalità, fontana di benifici. Ma non sanza giusto
            giudicio d'Iddio sono le pulizioni de' popoli e de' regni soventi per li detti falli e
            difetti: pognamo che Iddio non punisca di presente fatto il fallo, ma quando il dispone
            la sua potenzia. Se nella matera avessimo detto di soperchio, il soperchio del
            disordinato vizio della ingratitudine ce ne scusi, per l'opere delli straboccati nostri
            rettori.</p>
        </div2>
        <div2 type="capitolo">
          <head>XLV</head>
          <argument>
            <p rend="italic">Come volle esere tolto il castello di Fucecchio al Comune di
            Firenze.</p>
          </argument>
          <p>Nel detto anno MCCCXLV, a dì XXVII d'aprile, quelli della Volta di Fucecchio nobili e
            di più possenti di quelli della terra, coll'aiuto di loro amici di Sa·Miniato e di gente
            del contado di Lucca, corsono la terra di Fucecchio per rubellalla e torla al Comune di
            Firenze sotto titolo di cacciarne que' di meser Simonetto, un'altra casa di maggiori di
            Fucecchio, loro nimici. E sarebbe loro venuto fatto, se non fosse il sùbito soccorso
            delle masnade di Fiorentini ch'erano nelle castella di Valdarno e di Valdinievole,
            che·vvi trassono di presente; e con forza d'arme combattendo, furono i detti della Volta
            e·lloro seguaci nella terra sconfitti e rotti e cacciati, ov'ebbe assai di morti e
            fediti, e presi, impiccati per la gola.</p>
          <p>E poi la state apresso da D fanti di Pisani ch'erano alla guardia del Cerruglio e di
            Vivinaia e Montechiaro di notte tempo iscesono in Cerbaia, e parte ne passarono la
            Guisciana con trattato d'aver Fucecchio; per buona guardia si guarentì; onde i
            Fiorentini si dolfono forte a' Pisani per loro ambasciadori, onde si scusarono molto che
            non era loro fattura; ma come sempre hanno usato, il vizio pisanoro d'inganni e
            tradimenti fu questo, però che non ne feciono né amendo né punizione; e se l'avessono
            preso, il s'avrebbono tenuto a onta e dispetto di Fiorentini. E per la detta novità di
            Fucecchio, onde i Malpigli e Mangiadori di Sa·Miniato furono operatori e cagione, il
            luglio apresso ebbe zuffa e battaglia in Sa·Miniato tra' Mangiadori e Malpigli e loro
            seguaci; ma per li Fiorentini vi si mise accordo, perché non si guastasse quella terra.</p>
          <p>Ancora poi all'entrante di marzo del detto anno volle essere tradito Fucecchio, e più
            terrazzani colpevoli di ciò ne furono morti e giustiziati. E nel detto anno,
            all'entrante di giugno, fu fatta pace e accordo dal Comune d'Arezzo a' Tarlati e·lli
            altri loro usciti ghibellini per mano di Perugini e Fiorentini.</p>
        </div2>
        <div2 type="capitolo">
          <head>XLVI</head>
          <argument>
            <p rend="italic">Di certi lavorii di ponti e d'altri fatti per lo Comune in questi
              tempi.</p>
          </argument>
          <p>Nel detto anno, a dì XVIII di luglio, si compié di volgere e di serrare il nuovo ponte
            rifatto sopra l'Arno nel luogo ove anticamente era stato il ponte Vecchio, con due pile
            e tre archi, molto bello e ricco. Costò bene fiorini <gap/> d'oro; e·ffu bene fondato, e
            largo braccia XXXII, che·lla via rimase larga braccia XVI, che·ffu troppo grande al
            nostro parere, e basse l'arcora da braccia II; e·lle botteghe dall'uno lato e dall'altro
            larghe braccia <gap/>, e lunghe braccia VIII, e furono fatte in sul sodo dell'arcora
            fatte a volte di sopra e di sotto, e furono XLIIII, onde il Comune ebbe di rendita di
            pigione l'anno da DCCC fiorini d'oro o più, ch'anticamente erano di legname sportate
            sopra l'Arno, e 'l ponte stretto braccia XVI.</p>
          <p>E nel detto anno si cominciò a rifondare con nuove pile il ponte a Santa Trinita, e
            compiessi l'anno MCCCXLVI a dì IIII d'ottobre, e·ffu molto bello e forte, e costò da
              XX<hi rend="sup">M</hi> fiorini d'oro. E merlossi con beccatelli isportati il palagio
            antico, dove abita la podestà dietro alla Badia e da San Pulinari, e missesi in volta il
            tetto di sopra perché non potesse ardere, come fece altra volta.</p>
          <p>E nel detto anno si cominciò a rivolgere e rinovare la coperta del marmo del Duomo di
            San Giovanni, e·lla cornice d'intorno troppo più bella che non era imprima, però che per
            lo lungo tempo la coperta prima di marmi in alcuna parte era rotta e guasta, e facea
            acqua e guastava le pinture dentro e storie del musaico.</p>
          <p>Lasceremo alquanto delle novità di Firenze e d'intorno, e diremo di novità fatte per lo
            re d'Inghilterra e sue genti in Fiandra e Brettagna e Guascogna, ch'assai furono
            maravigliose.</p>
        </div2>
        <div2 type="capitolo">
          <head>XLVII</head>
          <argument>
            <p rend="italic">Come il re Adoardo d'Inghilterra venne in Fiandra, e mandò sue osti in
              Guascogna e 'n Brettagna contro al re di Francia.</p>
          </argument>
          <p>Nel detto anno MCCCXLV Aduardo il terzo re d'Inghilterra fece un grande aparecchiamento
            di navile e di gente d'arme, per passare di qua da mare nel reame di Francia, ch'erano
            fallite le triegue. E del mese di giugno mandò il conte d'Ervi suo zio, cugino della
            casa reale, in Guascogna con CC navi cariche di cavalieri e d'arcieri. E mandò il conte
            di Monforte in Brettagna, a·ccui la duchea di quella a ragione succedea, come dicemmo
            adietro, con altre CC navi con gente d'arme assai a·ccavallo e a piè; e quello che'
            detti due signori colle dette armate adoperarono in Brettagna e in Guascogna diremo
            ordinatamente nel presente capitolo.</p>
          <p>Lo re Aduardo in persona col figliuolo con altre CC cocche, overo navi, con gente
            d'arme assai, arrivò alle Schiuse in Fiandra a dì VI di luglio, con intenzione e con
            ordine e trattato colle Comuni di Fiandra di fare conte di Fiandra il figliuolo; e il
            duca di Brabante d'altra parte avea trattato con Luisi conte di Fiandra lega e
            compagnia, e fatto matrimonio e parentado co·llui, e dava al suo figliuolo la figliuola
            del duca per moglie, e dovelo rimettere colle sue forze di Brabanzoni nella signoria
            della contea di Fiandra. E stando il re Aduardo alle Schiuse sopra i detti trattati, ed
            esendo andati al re d'Inghilterra Giacomo Artivello di Guanto, caporale e maestro di
            tutta la Comune di Fiandra, con altri ambasciadori di Guanto e dell'altre ville di
            Fiandra, e dopo molti parlamenti i detti ambasciadori si partiro inn–accordo col re;
            Giacomo d'Artivello vi rimase col re alquanti dì per trattare, secondo si disse, sue
            ispezialtadi, onde gran sospetto generò nelle Comuni di Fiandra; e·llui tornato poi a
            Guanto, facea come signore sgombrare certi palagi e case di borgesi di Guanto, e fare
            l'aparecchiamento per lo re d'Inghilterra, che·vvi dovea venire; o per lo sospetto
            preso, o per l'aroganza del detto Giacomo, o per operazione del duca di Brabante, certi
            della Comuna di Guanto levaro la terra a romore, e corsono, e combattero e assalirono
            alle case il detto Giacomo d'Artivello, apellandolo per traditore; ed elli con suo
            séguito si difendea, e uccise due della Comuna, e molti fediti. Alla fine non potendo
            durare all'esercito del popolo, fu morto elli e 'l fratello e 'l nipote con bene LXX
            suoi amici e famigliari, e disfatte le sue possessioni. E·cciò fu dì XVIIII di luglio. E
            fecesi capo della Comuna di Guanto uno <gap/></p>
          <p>E come adietro dicemmo in altro capitolo di fatti di Firenze, tali sono le fini degli
            uomini troppo prosuntuosi, e che·ssi fanno caporali de' loro Comuni; e questo basti a
            tanto. Lo re Aduardo sentendo le dette novità, e non vegnendogli fornito in Fiandra il
            suo trattato, si partì con suo navilio dalle Schiuse, e tornossi inn–Inghilterra; e fece
            divieto che lane, né vittuaglia, né suo navilio, né altro che partisse di suo paese,
            arrivasse in Fiandra o in Brabante, onde i Fiamminghi rimasono molto confusi. Bene si
            raconciarono poi co·llui, come si dirà in altro capitolo innanzi.</p>
          <p>Il conte d'Ervi arrivato in Guascogna si puose ad asedio della città di Bergherago, che
            teneno i Franceschi, ch'era del siri delle Brette, del mese d'agosto del detto anno. Il
            siniscalco di Guascogna per lo re di Francia, e il conte di Peragorga con D cavalieri e
              X<hi rend="sup">M</hi> pedoni vennero di notte per soccorrere la detta terra, credendo
            improviso avere sopreso il conte d'Ervi e sua oste; il quale stando di dì e di notte in
            buona guardia, si difese francamente dal detto assalto, e misero inn–isconfitta la gente
            del re di Francia, ove ne rimasono molti morti e presi. E poi il conte d'Ervi con sua
            gente combattero la terra, e per forza l'ebbono, ove fu grande uccisione e ruberia.</p>
          <p>E sogiornando il detto conte d'Ervi alla detta città di Bergherago con suoi Inghilesi e
            Guasconi di sua parte, l'oste del re di Francia, in quantità di III<hi rend="sup">M</hi>
            cavalieri con gente a piè innumerabile, la maggiore parte Guasconi e di Linguadoco,
            essendo allo assedio dell'Albaroccia in Guascogna, che tenieno gl'Inghilesi, e meser
            Gianni figliuolo del re di Francia con più di V<hi rend="sup">M</hi> cavalieri, con gran
            baronia di Franceschi, era a <gap/> presso a X leghe dell'Albaroccia; e per isdegno
            dell'Inghilesi, avendoli per niente, non volea esere al detto assedio. Gli asediati
            sentendosi molto stretti, mandaro al conte d'Ervi per soccorso, o a·lloro convenia
            rendere la terra. Il quale conte d'Ervi, come valente signore, non temendo di tanta
            cavalleria e potenzia del re di Francia, ch'avea al detto assedio e nel paese con messer
            Gianni di Francia, si partì da Belgeraco con quanta gente potéo con seco menare. E
            quando s'apressaro a' nimici, quelli ch'erano a·ccavallo scesono tutti a piede,
            lasciando i cavalli adietro a' loro fanti, ch'erano da MCC cavalieri e arcieri e gente a
            piè innumerabile, e assalirono così a piede la detta oste una mattina al punto del
            giorno, dì XXI d'ottobre del detto anno, ove fu aspra e dura battaglia, e grande
            uccisione dell'una parte e dell'altra; e durò infino al mezzogiorno, che non si sapea
            chi avesse il migliore. Alla fine essendo malmenata la gente del re di Francia
            d'uccisione di gente e di loro cavalli, l'Inghilesi e Guasconi di loro parte i cavalieri
            rimontarono freschi in su i loro cavalli, e per forza d'arme missono in volta e
            inn–isconfitta la gente del re di Francia, ov'ebbe molti morti e presi. Intra gli altri
            signori presi furono messer Luigi di Pittieri, il conte di Valentinese, il conte della
            Illa, il visconte di Nerbona, il visconte di Vilatrico, il visconte di Caramagna, messer
            Rinaldo d'Uosi nipote fu di papa Clemento V messer Ugotto dal Balzo, il siniscalco di
            Tolosa, e più altri signori e baroni, quasi tutti di Linguadoco; i quali si
            ricomperarono per loro raenzione più di libre L<hi rend="sup">M</hi> di sterlini. Messer
            Giovanni di Francia, che v'era presso colla sua baronia di Francia, come detto avemo,
            non venne al soccorso, né·ttenne campo, ma·ssi tornò adietro; onde gli fu messo in gran
            viltade, e preso grande sospetto per quelli di Linguadoco che tenieno col re di Francia.
            E per le dette due vittorie al conte d'Ervi e sua gente s'arenderono tra in Guascogna e
            in tolosana più di C tra città, terre e castella murate.</p>
          <p>E in questi tempi i Normandi, ch'erano sotto al re di Francia, feciono tra·lloro Comuna
            al modo de' Fiamminghi, non ubidendo gli uficiali del re di Francia, e' loro caporali
            trattando col re d'Inghilterra cospirazione, la qual poco tempo apresso partorì gran
            cose. Sentendo le dette novelle il papa e' cardinali di tanta commovizione del reame di
            Francia per la detta guerra, vi mandò di presente due legati cardinali, messer per
            mettere pace o triegua tra' detti signori, ma niente ne poterono fare; però che 'l papa
            era troppo parte in sostenere le ragioni del re di Francia, più che quelle del re
            d'Inghilterra, onde poi acrebbe molto male, come inanzi faremo menzione. E volle il papa
            proccedere contro al re d'Inghilterra, ma di ciò non ebbe concordia con gran parte di
            suoi cardinali, e però rimase.</p>
          <p>Essendo state in Guascogna le soprascritte battaglie a danno de' Franceschi, messer
            Giovanni di Francia con tutta sua gente, ch'erano grandissima a·ccavallo e a·ppiè, puose
            assedio al forte castello d'Aguglione, e giurò di non partirsene mai che l'avrebbe;
            dentro v'avea buona gente d'arme Guasconi e Inghilesi; e spesso meser Giovanni facea
            combattere il castello, e que' dentro sovente uscivano fuori a scaramucci e assalire il
            campo. Avenne che a dì XVI di giugno venendo da Tolosa per lo fiume all'oste de'
            Franceschi due grosse navi cariche di vettuaglia e d'arnesi da oste, quelli d'Aguglione
            uscirono fuori per terra e per acqua, e per forza combattendo presono le dette navi e
            miserle nel castello con gran danno di nimici, andando con grand'audacia infra·ll'oste
            di Franceschi prendendo e uccidendo, onde tutto il campo de' Franceschi fu ad arme,
            ch'era innumerabile gente, e per la loro moltitudine sopresono loro nimici ch'erano
            usciti d'Aguglione all'asalto dell'oste. Inanzi che tutti si potessono ricogliere al
            castello, ve ne rimasono assai morti, e presi gl'infrascritti caporali; messer
            Allessandro di Camonte, Guiglielmo Pomieri, il siniscalco di Bordello, il signore di
            Landiros, il signore di Pomiere, Ugo fratello del signore di Signaco, il visconte di
            Tartas fratello del signore di Soveraco, Giovanni Colombo di Bordello, tutti Guasconi, i
            quali più si scambiaro con parte di presi detti di sopra. Il conte d'Ervi con sua oste
            venne verso Aguglione, e rifornì il castello di gente e di vittuaglia.</p>
          <p>Lasceremo alquanto di questa matera per dire d'altre novità, ma assai tosto ci
            torneremo; però che·lla detta guerra dal re di Francia a quello d'Inghilterra crebbe
            diversamente, come inanzi faremo menzione.</p>
        </div2>
        <div2 type="capitolo">
          <head>XLVIII</head>
          <argument>
            <p rend="italic">Come il re d'Ungheria venne inn–Ischiavonia, e come fu morto il re di
              Pollana.</p>
          </argument>
          <p>Nel detto anno MCCCXLV, del mese di luglio, il re Lodovico d'Ungheria con grandi
            eserciti a·ccavallo e a piè venne inn Ischiavonia per raquistarla, ch'era di risorto del
            suo reame, onde si rubellò a' Viniziani la città di Giadra, ch'ellino aveano tenuta
            lungo tempo, e rendessi al detto re d'Ungheria, la quale i Viniziani tenieno, per forza
            e potenzia ch'avieno per mare, tirannescamente e con soperchie gravezze; onde a'
            Giadrini parea loro male stare, ch'era una grossa terra e buono Comune, usi di stare in
            loro libertà, salvo di piccolo risorto rispondieno per antico al re d'Ungheria; e questa
            fu la cagione della loro rubellazione.</p>
          <p>E per simile modo si rubellarono a' Viniziani più altre terre; e tutta la Schiavonia
            era per raquistare il re d'Ungheria, se non che per soperchio di sua gente gli fallia la
            vettuaglia, sicché di nicistà il convenne ritrarre adietro. Ancora in questa stanza ebbe
            novella che 'l re di Pollonia fratello della madre avea combattuto in campo con Carlo
            figliuolo del re Giovanni di Buem, ed era stato sconfitto e morto sanza lasciare alcuno
            figliuolo. Per la qual cosa si tornò in Ungheria, e poi andò in Pollonia, e coronò del
            detto reame Stefano suo secondo fratello, a·ccui succedea per retaggio della madre.</p>
          <p>Lasceremo di dire alquanto de' fatti degli strani, e diremo di nostri di Firenze.</p>
        </div2>
        <div2 type="capitolo">
          <head>XLIX</head>
          <argument>
            <p rend="italic">Come i Fiorentini s'accordarono con meser Mastino della Scala di danari
              gli restavano a dare per la compera di Lucca.</p>
          </argument>
          <p>Nel detto anno e mese d'agosto, essendo meser Mastino della Scala in discordia co'
            Fiorentini per li danari restava ad avere dal Comune di Firenze per la matta e folle
            impresa di comperare da·llui la città di Lucca assediata, come adietro è fatta menzione,
            domandando meser Mastino tra di resto e d'amenda più di CXXX<hi rend="sup">M</hi> di
            fiorini d'oro, i Fiorentini saviamente feciono ordine e dicreto che più stadichi non gli
            si mandassono, sì che allo scambiare, dove n'avea XII non avesse XXIIII, i vecchi e'
            nuovi, abandonando quelli che v'erano, e·cche nullo Fiorentino stesse in sue terre, se
            non a·lloro rischio; onde meser Mastino crucciato rinchiuse in cortese prigione li XII
            stadichi ch'avea, e fece prendere quanti Fiorentini avea in Verona e Vincenza.</p>
          <p>E nota, lettore, a·cche fine riescono le compagnie e imprese da' Comuni a' tiranni e se
            mesere Mastino si seppe vendicare con danno e vergogna del nostro Comune delle ingiurie
            e guerra fatta contra·llui co' Viniziani insieme, come lungamente adietro facemmo
            menzione.</p>
          <p>Avenne poi per bisogno che meser Mastino ebbe di moneta per la 'mpresa fatta fare al
            marchese da Ferrara dell'oste da Reggio contro quelli da Gonzago signori di Mantova, e
            per procaccio del marchese da Ferrara ch'era stato mediatore del sopradetto mercato di
            Lucca da' Fiorentini a meser Mastino, mandò al Comune di Firenze che volea aconciare la
            quistione, i quali vi mandarono discreti ambasciadori. E venne meser Mastino in persona
            a Ferrara, e·llà si diè fine al detto accordo per LXV<hi rend="sup">M</hi> di fiorini
            d'oro, quitando tutto all'uscita del mese di settembre, promettendolo di pagare infra
            due mesi. La quale civanza del detto pagamento si trovò in Firenze di presente per uno
            ordine ch'allora si fece per lo Comune, che quale cittadino dovesse avere dal Comune
            danari per li presti vecchi, prestandone altrettanti contanti, fosse assegnato sopra le
            gabelle ordinate a meser Mastino infra due anni di riavere i vecchi e nuovi prestati; e
            trovossi la civanza di presente, che·ffu bella cosa; e meser Mastino fu pagato, e finì
            il Comune, e tornarono li stadichi.</p>
        </div2>
        <div2 type="capitolo">
          <head>L</head>
          <argument>
            <p rend="italic">Di più novità fatte e occorse in Firenze in questo anno.</p>
          </argument>
          <p>Nel detto anno, a dì XXVI d'agosto, si diede al Comune di Firenze il castello delle
            Poci in su l'Ambra di là dal Bucino, ch'era delle terre del viscontado, e avienvi su
            ragione i conti da Porciano. Ma 'l Comune compensò per quello dovea dare al Comune di
            condannagioni Guido Alberti conte di quelli, e per offese fatte al Comune, che·ffu un
            bello aquisto coll'altre terre del viscontado detto ch'avea il Comune, tutto sieno di
            giuridizione d'imperio; ma dal fiume d'Ambra in qua tutto è oggi del distretto di
            Firenze.</p>
          <p>In questi tempi certi da San Gimignano corsono la villa di Campo Urbiano con grande
            ruberia e arsioni e micidi, opponendo ritenieno loro sbanditi; per la qual cosa si turbò
            forte il Comune e popolo di Firenze, perch'altra volta, come adietro facemmo menzione,
            avieno fatto il simigliante; però fu condannato il Comune di San Gimignano in <gap/>, e'
            terrazzani nell'avere e nelle persone. Ma poi del mese di novembre per prieghi de'
            Sanesi e Volterrani e Colligiani, e per cessare scandalo, per grazia fu fatta
            compusizione co·lloro, e pagaro per amenda fiorini V<hi rend="sup">M</hi> d'oro, e
            rimasene in bando solamente IIII de' caporali della detta cavalcata.</p>
          <p>In questo anno, a dì XII di settembre, e poi a dì XXII di dicembre, di notte, furono
            grandi tremuoti, ma durarono poco.</p>
          <p>In questo anno furono molte piogge in Firenze e in questo paese d'intorno, che
            dall'uscita del mese di luglio fino a dì VI di novembre non finò di piovere quasi del
            continuo; onde molto sconciò le ricolte, e guastò molto grano e biade ne' campi, e uve
            nelle vigne molte ne guastò, e non fu il detto anno il vino né digesto né naturale,
            e·lle terre si poterono male lavorare e seminare. Per le quali soperchie piogge crebbe
            l'Arno per due volte sformatamente d'ottobre e di novembre, e coperse tutta la piazza di
            Santa Croce, e allagò gran parte del detto quartiere, e venne l'acqua fino al palagio
            della podestà. E·lla Tersolla crebbe sì sformatamente, che valicò il ponte a Rifredi e
            quello Borghetto, rovinò case e muri con gran danno e perdimento di cose e guastamento
            di terre. E simile diluviò il Mugnone e 'l Rimaggio e tutti i fossati d'intorno con gran
            danno delle contrade, ed ebbesi gran paura in Firenze di generale diluvio. E·lla
            congiunzione passata ci cominciò a mostrare delle sue influenzie, e·ffu segno e cagione
            e avenne il seguente anno di male ricolte e carestia di vettuaglia, come inanzi faremo
            menzione.</p>
          <p>Lasceremo alquanto di nostri fatti di Firenze, e racconteremo d'uno screpio e
            scellerato peccato e tradimento commesso per le rede e congiunti del re Ruberto
            tra·lloro, come diremo nel seguente capitolo.</p>
        </div2>
        <div2 type="capitolo">
          <head>LI</head>
          <argument>
            <p rend="italic">Come e per che modo fu morto Andreas, che dovea essere re di Cicilia e
              di Puglia.</p>
          </argument>
          <p>In questi tempi e anno, regnando nel regno di Puglia Andreas figliuolo di Carlo Umberto
            re d'Ungheria, il quale avea per moglie Giovanna figliuola prima reda di Carlo duca di
            Calavra e figliuolo del re Ruberto, a·ccui dovea succedere il reame per lo modo e
            ordine, come adietro in alcuno capitolo facemmo menzione; il re Ruberto con
            dispensagione del papa e della Chiesa avea diliberato che fosse re dopo la sua morte. E
            aspettavasi di presente d'esere coronato del reame di Cicilia e di Puglia, e ordinato
            era in corte per lo papa uno legato cardinale che 'l venisse a coronare. Invidia e
            avarizia di suoi cugini e consorti reali, i quali vizi guastano ogni bene, collo
            iscellerato vizio della disordinata lussuria della moglie, che palese si dicea che stava
            inn–avoltero con meser Luigi figliuolo del prenze di Taranto suo cugino, e col figliuolo
            di Carlo d'Artugio, e con meser Iacopo Capano, e collo assento e consiglio, si disse,
            della zia sirocchia della madre, e figliuola fu di meser Carlo di Valos di Francia,
            che·ssi facea chiamare imperadrice di Gostantinopoli, che anche di suo corpo non avea
            buona fama, e del suo figliuolo meser Luigi di Taranto, cugino carnale della reina per
            madre, di lui secondo cugino, il quale si dicie ch'avea affare di lei, ed era in
            trattato di torla per moglie con dispensagione della Chiesa per succedere d'esere re
            dopo Andreas; e dissesi ancora che 'l duca di Durazzo suo frate l'assentì, ch'avea per
            moglie la sirocchia della moglie, acciò che se·lla prima morisse sanza reda a·llui
            succedesse il reame.</p>
          <p>Per questi suoi consorti e cugini della casa reale, si disse che con ordine della
            moglie e séguito delli infrascritti traditori, se vero fu come corse la fama
            piuvicamente, ordinarono di fare morire il detto giovane innocente re Andreas. Ed
            essendo il detto re Andreas ad Aversa colla moglie al giardino di frati del Murrone a
            diletto, e nella camera colla moglie nel letto, di notte tempore, a dì XVIII di
            settembre, con ordine e tradimento de' suoi ciamberlani e alcuna cameriera della moglie,
            a petizione dell'infrascritti traditori, il feciono chiamare che·ssi levasse per grandi
            novelle venute da Napoli. Il quale con conforto della moglie si levò, e uscì fuori della
            camera; e di presente per la cameriera della reina sua moglie li fu riserrata la camera
            dietro; ed essendo nella sala Carlo d'Artugio e il figliuolo, e 'l conte di Tralizzo, e
            certi de' conti della Leonessa e di quelli di Stella, e mesere Iacopo Capano grande
            maliscalco il quale si dicea palese ch'avea affare colla reina, e due figliuoli di meser
            Pace da Turpia, e Niccola da Mirizzano suoi ciamberlani, fu preso il detto Andreas e
            messogli uno capresto in collo, e poi spenzolato dallo sporto della detta sala sopra il
            giardino, essendo per parte di detti traditori ch'erano in quello preso e tirato pe'
            piedi tanto che·llo strangolaro, credendo sotterrarlo nel detto giardino, ch'altri nol
            sapesse; se non ch'una sua cameriera ungara il sentì, e vidde, e cominciò a gridare,
            onde i traditori si fuggiro, e lasciaro il corpo morto nel giardino.</p>
          <p>Tale fu la repente morte del giovane e innocente re, che non avea se non XVIIII anni,
            per li falsi traditori. Fu recato il corpo a Napoli e sopellito co' reali, e·lla moglie
            ne fece piccolo lamento, a ciò ch'ella dovea fare; e quand'elli fu morto, non ne fece
            cramore né pianto come quella che·ssi disse palese e corse la fama ch'ella il fece fare.
            E uno meser Niccola ungaro balio del detto re Andreas, passando per Firenze, che
            n'andava in Ungheria, il disse a nostro fratello suo grande acconto a Napoli, per la
            forma per noi iscritta di sopra, il qual era uomo degno di fede e di grande autorità;
            onde seguì poi molto male come inanzi si farà menzione. Ma ella, cioè la reina, pure
            rimase grossa d'infante di VI mesi, o·llà intorno; di cui si fusse ingenerato, dicea
            ella del re Andreas.</p>
        </div2>
        <div2 type="capitolo">
          <head>LII</head>
          <argument>
            <p rend="italic">Di quello che seguì della morte del re Andreas.</p>
          </argument>
          <p>Della detta scellerata e crudele morte del giovane re Andreas fu molto parlato e
            biasimato per tutti i Cristiani che·ll'udirono. E venuta la novella in corte, molto se
            ne turbò il papa e 'l collegio di cardinali, dogliendosi il papa in piuvico consistoro
            ch'ellino erano cagione della sua morte per avere tanto indugiato la sua coronazione; e
            scomunicò e privò d'ogni benificio ispirituale e temporale chiunque avesse operato, o
            dato consiglio o aiuto o favore alla morte del detto re. E commisse nel conte d'Andri,
            detto conte Novello di quelli del Balzo, ch'andasse nel Regno, e facesse giustizia e
            vendetta di chiunque di ciò fosse colpevole, in persona e in beni, così a' clesiastici
            come a secolari; non risparmiando per nulla dignità. E·llui andato a Napoli; ma prima
            per l'Università di Napoli a romore di popolo e a baratta la terra, fu preso meser
            Ramondo di Cattana, ch'andava per Napoli comandando per parte della reina e somovendo
            come traditore fu preso, e di presente anche fu preso il figliuolo detto meser Pace
            stato ciamberlano del re Andreas: e disaminato chi ebbe colpa del micidio, e
            confessatolo, messogli l'amo nella lingua, perché non potesse parlare, menato in carro,
            levandogli le vive carni da dosso fu impeso e fatto morire; e poi il conte Novello fece
            inquisizione, e più baroni, e altri fece mettere in prigione, e due femine, la
            maestressa della reina e dama Ciancia Capana, che sentiro il tradimento; i quali
            traditori e·lle dette donne la reina difendea a suo podere, di non lasciarne fare
            giustizia. Ma poi, a dì II d'agosto vegnente MCCCXLVI, il detto conte Novello fece
            morire il conte di Tralizzi, che·ffu di quelli del Bolardo francesco, e il conte d'Eboli
            grande siniscalco, quelli si dicea giacea colla reina; e mandandoli in su due carri, e
            dalle genti furono lapidati, e poi arsi. E poi, a dì VII d'agosto per simile modo fece
            giustiziare mesere Ramondo di Cattana e notaio Nicola di Mirazzano, riserbandone altri a
            giustiziare.</p>
          <p>Per la morte del detto re Andreas si scompigliò tutto il regno di Puglia; chi tenea
            colla reina, ch'avea la signoria del castello di Napoli e 'l tesoro del re Ruberto, ciò
            era meser Luigi fratello del prenze di Taranto, soldando gente d'arme per la reina, e
            per forza volea entrare in Napoli con D; ma il fratello e 'l duca di Durazzo e gli altri
            baroni e il popolo di Napoli il contradiarono. E così chi tenea colla reina e con meser
            Luigi di Taranto, e chi col prenze di Taranto, e·cchi col duca di Durazzo; ciascuno
            soldò gente d'arme assai a cavallo per sua guardia, e per paura del re d'Ungheria
            fratello del re Andreas, ch'era venuto a Giadra inn–Ischiavonia, come inanzi faremo
            menzione, e minacciava colle sue forze di passare nel Regno per essere re, e fare
            vendetta di quelli reali e della reina, che·ssi dicea ch'avieno fatto morire il
            fratello. Per la qual cosa tutto il regno stava isciolto e scomunato e in tremore,
            rubandosi i cammini sanza niuno ordine di giustizia; e' detti reali male inn–accordo
            insieme, o da dovero, o per disimulazione insieme per coprire tra·lloro il peccato. E se
            il re d'Ungheria fosse passato, non avea ritegno, sì era scommosso il paese; ma·lla
            briga ch'avea co' Viniziani, ch'erano a oste a Giadra, e 'l caro della vittuaglia al
            grande esercito, ch'avea di sua gente, e ancora non aparecchiato navile, gli sturbò la
            venuta allora; e·lla reina in questo stante avea fatto un fanciullo maschio dì XXVI di
            dicembre MCCCXLVI, e puosegli nome a battesimo Carlo Martello per l'avolo; ma per li più
            si disse ch'era figliuolo d'Andreas, e di certi segni il simigliava; e·cchi dicea di no,
            per la mala fama della reina.</p>
          <p>Lasceremo alquanto di questa matera, ch'a tempo e·lluogo vi ci converrà tornare, e
            diremo di nostri fatti di Firenze e d'altre novitadi.</p>
        </div2>
        <div2 type="capitolo">
          <head>LIII</head>
          <argument>
            <p rend="italic">Come in Firenze si fece nuova moneta d'argento.</p>
          </argument>
          <p>Nel detto anno MCCCXLV, avendo in Firenze grande difetto, e nulla moneta d'argento, se
            non la moneta da quattro, che tutte le monete d'argento si fondieno e portavansi
            oltremare; e valea la lega d'once XI e mezzo di fine più di libre XII a·ffiorini la
            libra, ond'era grande isconcio a' lanaiuoli e a più altri artefici, temendo non calasse
            troppo il fiorino a moneta; sì·ssi ordinò il divieto che niuno traesse della città e
            contado ariento sotto certa gran pena; e ordinossi e fecesi nuova moneta d'argento di
            soldi IIII di piccioli l'uno, o XII quattrini, di lega di buono argento d'once XI e
            mezzo di fine per libra; e i soldi XI e danari X de' detti grossi pesavano una libra, e
            soldi XI danari VIII ne rendea la zecca, e grossi due rimanea per l'overaggio al Comune.
            E trassesi di zecca di prima a dì XII d'ottobre del detto anno, e fu molto bella moneta
            colla 'mpronta del giglio e di santo Giovanni, e chiamavansi i nuovi guelfi; ed ebbe
            grande corso in Firenze e per tutta Toscana, e per lo caro dell'argento tornò il fiorino
            a valuta di libre III e soldi II di piccioli, e meno. Prima ci erano guelfi XV e mezzo
            per fiorino d'oro. Ma in quelli dì certi mali fattori cittadini, alquanti di casa i
            Bardi, e Rubecchio del Piovano, fatti venire da Siena certi maestri falsari di monete, e
            nell'alpe di Castro avieno ordinato di falsare la detta moneta nuova e quattrini.
            Furonne presi due e arsi, e confessaron per loro che, detti tre de' Bardi la facieno
            loro fare, citati e non compariti, furono condannati al fuoco come falsari.</p>
          <p>Lasceremo alquanto de' fatti di Firenze, ch'assai ne' detti tempi era in tranquillo e
            buono stato e sanza guerra, con tutto fosse inn–assai bollore e tribulazioni per le
            compagnie e singulari persone cittadini falliti, come inanzi faremo menzione, e
            torneremo a dire d'altre novità delli strani che furono in questi tempi.</p>
        </div2>
        <div2 type="capitolo">
          <head>LIV</head>
          <argument>
            <p rend="italic">Come furono morti il conte d'Analdo e 'l marchese di Giullieri da'
              Fresoni.</p>
          </argument>
          <p>Nel detto anno, del mese di settembre all'uscita, avendo il conte d'Analdo fatto suo
            sforzo di gente d'arme col marchese di Giullieri, passato in Frigia di là da Olanda,
            onde il detto conte d'Analdo era signore per retaggio, per sottomettere a sua signoria i
            Fresoni, che no·llo ubidivano. Il quale della detta impresa ebbe lieta entrata, che
            quasi sanza contasto conquistato gran parte del paese, ma poi riuscì con dolorosa fine.
            Parendo loro essere più al sicuri, i Fresoni si ragunaro in boschi e in maresi, e misero
            aguato a' detti signori e loro genti, non prendendosi guardia, e in più parti i Fresoni
            ruppono i dicchi, ciò sono gli argini fatti e alzati per forza, a modo del Po, alla riva
            del mare per riparare il fiotto. Onde spandendosi l'acqua, la maggiore parte delle genti
            de' detti signori annegarono, e chi dell'acqua scampò furono morti da' Fresoni ch'erano
            inn aguato, che non ne campò uomo. E morìvi il detto conte d'Analdo e 'l marchese di
            Giullieri, onde fu gran dannaggio, ch'erano signori di gran potenza e valore; e rimase
            la contea d'Analdo sanza reda maschio, e succedette la detta contea a Lodovico di
            Baviera detto Bavero, ed Aduardo re d'Inghilterra, ch'avea ciascuno di loro per moglie
            una figliuola del detto conte d'Analdo, a'ccui succedea la contea.</p>
        </div2>
        <div2 type="capitolo">
          <head>LV</head>
          <argument>
            <p rend="italic">Del fallimento della grande e possente compagnia de' Bardi.</p>
          </argument>
          <p>Nel detto anno, del mese di gennaio, fallirono quelli della compagnia de' Bardi, i
            quali erano stati i maggiori mercatanti d'Italia. E·lla cagione fu ch'ellino avieno
            messo, come feciono i Peruzzi, il loro e l'altrui nel re Aduardo d'Inghilterra e in
            quello di Cicilia; che·ssi trovarono i Bardi dal re d'Inghilterra dovere avere, tra di
            capitale e di riguardi e doni impromessi per lui, DCCCC<hi rend="sup">M</hi> di fiorini
            d'oro, e per la sua guerra col re di Francia no·lli potea pagare; e da quello di Cicilia
            da C<hi rend="sup">M</hi> di fiorini d'oro. E' Peruzzi da quello d'Inghilterra da DC<hi rend="sup">M</hi> di fiorini d'oro e da quello di Cicilia da C<hi rend="sup">M</hi>
            fiorini d'oro, e debito da CCC<hi rend="sup">M</hi> di fiorini d'oro; onde convenne che
            fallissono a' cittadini e forestieri, a cui dovieno dare più di DL<hi rend="sup">M</hi>
            di fiorini d'oro, solo i Bardi. Onde molte altre compagnie minori, e singulari,
            ch'avieno il loro ne' Bardi e·nne' Peruzzi e negli altri falliti, ne rimasono diserti, e
            tali per questa cagione ne fallirono.</p>
          <p>Per lo quale fallimento di Bardi, e Peruzzi, Acciaiuoli, Bonaccorsi, di Cocchi,
            d'Antellesi, Corsini, que' da Uzzano, Perondoli, e più altre piccole compagnie e
            singulari artefici che falliro in questi tempi e prima, per gl'incarichi del Comune e
            per le disordinate prestanze fatte a' signori, onde adietro è fatta menzione, ma però
            non di tutti, che troppo sono a contare, fu alla nostra città di Firenze maggiore rovina
            e sconfitta, che nulla che mai avesse il nostro Comune, se considerrai, lettore, il
            dannaggio di tanta perdita di tesoro e pecunia perduta per li nostri cittadini, e messa
            per avarizia ne' signori. O maladetta e bramosa lupa, piena del vizio dell'avarizia
            regnante ne' nostri ciechi e matti cittadini fiorentini, che per cuvidigia di guadagnare
            da' signori mettere il loro e·ll'altrui pecunia i·lloro potenza e signoria, a perdere, e
            disolare di potenza la nostra republica! che non rimase quasi sustanzia di pecunia ne'
            nostri cittadini, se non inn alquanti artefici o prestatori, i quali colla loro usura
            consumano e raunano a·lloro la sparta povertà di nostri cittadini e distrettuali. Ma non
            sanza cagioni vengono a' Comuni e a' cittadini gli occulti giudici di Dio per pulire i
            peccati commessi, siccome Cristo di sua bocca vangelizzando disse: «<foreign lang="lat">In peccata vestra moriemini</foreign>
            <abbr>etc.</abbr>».</p>
          <p>I Bardi renderono per patto i·lloro possessioni a' loro creditori soldi VIIII danari
            III per libra, che non tornarono a giusto mercato soldi VI per libra. E' Peruzzi
            patteggiarono a soldi IIII per libra in posessioni, e soldi XVI per libra nelle dette di
            sopradetti signori; e se riavessono quello deono avere dal re d'Inghilterra e da quello
            di Cicilia, o parte, rimarrebbono signori di gran potenzia di ricchezza; e' miseri
            creditori diserti e poveri, perché fallì credenze e·lle malvagie aguaglianze delli
            ordini e riformagioni del nostro corrotto reggimento del Comune, che chi ha podere più
            ha a suo senno i dicreti del Comune.</p>
          <p>E questo basti, e forse ch'è troppo avere detto sopra questa vergognosa matera; ma non
            si dee tacere il vero per chi ha a·ffare memoria delle cose notabili ch'ocorrono, per
            dare asempro a quelli che sono a venire di migliore guardia. Con tutto noi ci scusiamo,
            che in parte per lo detto caso tocchi a·nnoi autore, onde ci grava e pesa; ma tutto
            aviene per la fallabile fortuna delle cose temporali di questo misero mondo.</p>
        </div2>
        <div2 type="capitolo">
          <head>LVI</head>
          <argument>
            <p rend="italic">Ancora di novità state in questi tempi in Firenze.</p>
          </argument>
          <p>Nel detto anno, all'entrante di gennaio, di mezzodì uno lupo grande e salvatico entrò
            per la porta a San Giorgio, e scese giù, e corse, essendo isgridato, quasi gran parte
            d'Oltrarno; ma poi fu preso e morto alla porta a Verzaia. E in que' dì cadde uno scudo
            di gesso dipinto col giglio, ch'era commesso sopra la porta dove abita il podestà, onde
            molti aguriosi per li detti segni temettono di future novità alla nostra città. E in
            que' dì arse una casa di messer Simone giudice da Poggibonizzi nel popolo di San
            Brocolo. E nel detto anno passato III volte vi s'accese il fuoco, non trovandovi cagione
            chi 'l v'avesse acceso o messo; e molti amirandosi di ciò, dissono fu opera d'alcuno
            maligno spirito.</p>
        </div2>
        <div2 type="capitolo">
          <head>LVII</head>
          <argument>
            <p rend="italic">Come il re di Francia diede rapresaglia sopra i Fiorentini per tutto il
              suo reame a petizione del duca d'Atene.</p>
          </argument>
          <p>Del mese di febraio del detto anno Filippo di Valos re di Francia, a petizione del duca
            d'Atene, gli diè rapresaglia sopra i Fiorentini inn–avere e in persona in tutto il suo
            reame se infino al calen di maggio prossimo non avessono contento il detto duca d'Atene
            di ciò che domandava di menda a' Fiorentini, ch'era infinita quantità. Poi del mese di
            luglio la confermò, e diede balìa al duca d'Atene ch'elli li potesse prendere e
            incarcerare e tormentare a sua volontà, non togliendo loro la vita o membro, siccome
            traditori del loro signore il duca d'Atene. Questo fu iscortese titolo dato per lo re
            per la rapresaglia contra il Comune e cittadini di Firenze, sanza volere udire o
            accettare le ragioni del Comune di Firenze, o·lle fini e quitanze fatte per lo detto
            duca al Comune, essendo di là al continovo il sindaco e ambasciadore del Comune con
            pieno mandato e ragioni del nostro Comune, richeggendo ragione al re e suo consiglio e
            di commetterla in giudice non sospetto, a·ccui al re piacesse fuori del reame; non ebbe
            luogo né intesa ragione per lo re, o suo consiglio, ch'avesse il Comune di Firenze, onde
            convenne che tutti i Fiorentini, che non fossono suoi istanti borgesi, da calen di
            maggio inanzi si partissono di tutto il reame, o stessono nascosi in franchigie o in
            chiese co·lloro grande sconcio, interessi e dannaggio e pericolo, onde il detto re fu
            molto biasimato da ogni savio e buono uomo di suo reame e di fuori ch'amassono giustizia
            e ragione, la quale elli fuggiva, come era usato di fare elli e meser Carlo di Valos suo
            padre; onde al tutto perdé l'amore e·lla fede di tutti i cittadini di Firenze, così di
            Guelfi come di Ghibellini, ch'amavano suo onore e stato e della casa di Francia. Ma per
            gli altri suoi più innormi peccati in spergiuri a santa Chiesa e dislealtadi per lui
            fatti Iddio ne mostrò e fece tosto vendetta, e·ggià cominciata, e come tosto apresso
            leggendo si potrà trovare.</p>
        </div2>
        <div2 type="capitolo">
          <head>LVIII</head>
          <argument>
            <p rend="italic">D'una grande disensione che·ffu in Firenze dal Comune allo inquisitore
              de' paterini.</p>
          </argument>
          <p>Nel detto anno e del mese di marzo, essendo inquisitore in Firenze dell'aretica pravità
            uno frate Piero dall'Aquila de' frati minori, uomo superbo e pecunioso, essendo fatto
            per guadagneria proccuratore ed esecutore di meser Piero<gap/> cardinale di Spagna per
              XII<hi rend="sup">M</hi> fiorini d'oro che dovea avere dalla compagnia delli
            Acciaiuoli fallita, ed essendo per rettori del nostro Comune messo in tenuta e
            posessione di certi beni della detta compagnia, e alcuno sofficiente mallevadore di loro
            preso per sodisfazione, fece pigliare a tre messi del Comune cittadini e più famiglia
            del podestà messer Salvestro Baroncelli compagno della detta compagnia delli Acciaiuoli,
            uscendo del palagio de' priori, e co·lloro licenza acompagnato d'alquanti loro
            famigliari; onde si levò il romore in sulla piazza, e per gli altri famigliari di priori
            e per quelli del capitano del popolo, che v'abitava di costa, fu riscosso il detto meser
            Salvestro; e presi i detti messi e famigliari della podestà e a' messi per comandamento
            de' priori, e per l'ardire e prosunzione di fare contro la loro signorevile franchigia e
            licenzia, di fatto feciono tagliare loro le mani, e confinare fuori di Firenze e contado
            per X anni. Alla podestà e sua famiglia scusandosi per ignoranza, e vegnendo alla mercé
            de' priori, profferendo ogni amenda al loro piacere, dopo molti prieghi furono liberati
            i suoi famigliari.</p>
          <p>Per le detta novità lo 'nquisitore isdegnato, e ancora più per paura, se n'andò a
            Siena, e scomunicò i priori e il capitano, e lasciò interdetta la terra, se infra sei dì
            no·lli fosse renduto preso, meser Salvestro Baroncelli, alla quale scomunica e
            interdetto s'apellò al papa, e a corte sì mandaro grande ambasceria. I nomi de' detti
            ambasciadori sono questi: messer Francesco Brunelleschi, messere Antonio delli Adimari,
            messere Bonaccorso de' Frescobaldi cherico, messer Ugo della Stufa giudice, e Lippo
            Spini, e ser Baldo Fracassini con sindacato per lo Comune con pieno mandato, e portarvi
            le ragioni del Comune, e fiorini V<hi rend="sup">M</hi> d'oro contanti per dare di
            quelli delli Acciaiuoli al cardinale, e di VII<hi rend="sup">M</hi> fiorini d'oro
            obrigare il sindaco del Comune per li detti Acciaiuoli in pagare in certe paghe
            annualmente. Ancora portarono per carte tutte quelle baratterie e rivenderie fatte per
            lo detto inquisitore, che più di VII<hi rend="sup">M</hi>D fiorini d'oro in due anni si
            disse si trovò fatto ricomperare più di nostri cittadini, gli più ingiustamente, sotto
            titolo di peccato di resia.</p>
          <p>E non sia intenzione di chi questo processo leggerà per lo tempo a venire, che a'
            nostri tempi avesse tanti eretici in Firenze per le tante condannagioni pecuniali
            ch'avea fatte lo 'nquisitore, che mai non ce n'ebbe meno, ma quasi niuno. Ma per
            atignere danari, d'ogni piccola parola oziosa ch'alcuno dicesse per niquità contro
            a·dDio, o dicesse ch'usura non fosse peccato mortale, o simili, condannava in grossa
            somma di danari, secondo ch'era ricco. Questo s'oppose per lo Comune, onde a corte
            dinanzi al papa e cardinali in piuvico concestoro il detto inquisitore fu riprovato per
            li ambasciadori per disleale e barattiere, e sospese alquanto tempo le sue scomuniche e
            processi d'interdetto. E dal papa e cardinali i detti ambasciadori furono bene ricevuti
            e onorati alla loro venuta dal papa, con tutto che tra·lloro male fossono d'accordo, e i
            più di loro intesono a·lloro singularità, che a bene di Comune, onde ne tornarono con
            poco onore e benificio fatto per lo Comune; e costarono più di II<hi rend="sup">M</hi>CC
            fiorini d'oro.</p>
          <p>E ancora per la detta cagione il Comune e popolo di Firenze, per levare le baratterie
            alli inquisitori, feciono dicreto e legge al modo de' Perugini e del re di Spagna e di
            più altri signori e Comuni, che niuno inquisitore si potesse intramettere in altro che
            nel suo uficio, e nullo cittadino o distrettuale condannare in pecunia, chi·ssi trovasse
            eretico mandarlo al fuoco. E fulli tolta e disfatta la carcere datali per lo Comune, ove
            tenea i suoi presi, e cui per lo 'nanzi facesse prendere, gli mettesse nelle carcere del
            Comune cogli altri. E fu fatto ordine, che podestà né capitano né secutore né altra
            signoria non dovesse dar loro famiglia, licenza o messo per fare pigliare nullo
            cittadino a petizione dello 'nquisitore o del vescovo di Firenze o di Fiesole, sanza
            licenza de' signori priori, per cessare cagioni di scandali e di riotta, e per cessare
            le baratterie e rivenderie di dare la licenza di portare l'arme da offendere a più
            cittadini per lo inquisitore e per li Vescovi, onde la città parea iscomunata, tanti
            erano quelli che·lla portavano. E ordinaro che·llo 'nquisitore non potesse tenere più di
            VI famigliari con arme da offendere, né dare a più licenza di portarla; e al vescovo di
            Firenze a XII famigliari; e a quello di Fiesole VI; che·ssi trovò, secondo si disse, che
            'l detto frate Piero inquisitore avea data la licenza di portalla a più di CCL
            cittadini, onde guadagnava l'anno presso, o forse più, di mille fiorini d'oro; e me' i
            vescovi non ne perdieno, e aquistavano amici al loro vantaggio e sconcio della
            republica.</p>
          <p>Partiti i detti ambasciadori da corte, il cardinale di Spagna sopradetto, come fellone,
            non istando contento all'accordo fatto con infestamento del sopradetto inquisitore,
            ch'era fuggito in corte, coll'aiuto d'alcun altro cardinale, da capo feciono citare al
            papa, che venissono in corte il vescovo di Firenze e tutti i prelati che non aveano
            oservato lo 'nterdetto, e' priori e signorie e collegi ch'erano allora; onde in Firenze
            n'ebbe grande turbazione contra la Chiesa, e da capo rifeciono sindacato, e mandarono in
            corte a riparare. Ma·lla maggiore cagione fu perché il papa volea che per lo nostro
            Comune si levassono certi inniqui capitoli fatti per lo Comune contra i cherici, i quali
            pur erano sconci e contra ragione, come dicemmo adietro. E volea il papa trattare co'
            nostri ambasciadori concordia coll'eletto suo imperadore, la qual cosa non piacque al
            nostro Comune.</p>
        </div2>
        <div2 type="capitolo">
          <head>LIX</head>
          <argument>
            <p rend="italic">Come il re d'Ungheria seppe la morte del re Andreas, e venne in
              Ischiavonia con grande esercito per soccorrere Giadra e passare in Puglia.</p>
          </argument>
          <p>Come il re d'Ungheria e quello di Pollana seppono la vergognosa morte del re Andreas
            loro fratello, come adietro facemmo menzione, furono molto tristi e adontati contro la
            reina sua moglie e contro a' reali di Puglia loro consorti, parendo loro che fosse stata
            loro opera e tradigione, e vestirsi tutti a nero con molti di loro baroni, e giurato di
            fare vendetta. E per più innanimare li Ungari a·cciò fare, feciono fare una bandiera, la
            qual sempre si mandavano inanzi: il campo nero, e·llo re Andreas impiccato, ch'era una
            orribile cosa a vedere.</p>
          <p>Per fare la detta vendetta si proferse a·lloro il Bavero re d'Alamagna, e il figliuolo
            marchese di Brandiborgo, e 'l dogio d'Osteric, e più altri signori della Magna con tutto
            loro podere per lo innormo oltraggio a·lloro fatto, i quali per loro s'accettarono, e
            giurarono a·cciò fare lega e compagnia. E·llo re d'Ungheria mandò a corte al papa grande
            ambasciaria del mese di marzo richeggendo di volere esere coronato del reame di Cicilia
            e di Puglia, ch'a·llui succedea; e che vendetta fosse della morte del re Andreas così in
            cherici come in laici, dandone colpa al cardinale di Peragorga cognato del duca di
            Durazzo, che·ll'avea sentito e ordinato. A' quali ambasciadori non fu dato concestoro
            piuvico per la detta cagione, e aponendosi per lo papa che 'l re d'Ungheria avea fatta
            lega e compagnia col dannato Bavero. Onde il re d'Ungheria e tutti gli Alamanni si
            tennono mal contenti del papa e della Chiesa; ma però non lasciarono di fare sua impresa
            per passare in Puglia e per soccorrere la sua città di Giadra, come diremo apresso.</p>
          <p>Essendo la città di Giadra inn–Ischiavonia ribellata a' Viniziani, come adietro facemmo
            menzione, e partito di Schiavonia il re d'Ungheria con suo esercito l'anno passato
            MCCCXLV, i Viniziani v'andarono incontanente a oste con gran potenza, e asediarla per
            terra e per mare, menandovi soldati a cavallo e a piede di Lombardia e di Romagna e di
            Toscana con gran soldo; onde di Firenze v'andarono per ingordigia del detto soldo tre di
            casa i Bondelmonti con CCC masnadieri, i quali Fiorentini al continovo dalle mura erano
            rimprocciati da' Giaratini, che·ssi partissono dal loro asedio, ch'erano amici, e
            andassono a farsi sconfiggere a Lucca, e servissono i Viniziani che gli avieno traditi
            alla guerra di meser Mastino. E così vi continovò l'oste dall'agosto MCCCXLV al maggio
            MCCCXLVI, dando alla terra continue battaglie e asalti, e que' d'entro al continuo
            uscendo fuori a badalucchi e scaramucci, e francamente asalendo il campo. Ma que' di
            Giadra dubitando che per lungo assedio non mancasse loro la vettuaglia, rimandaro per lo
            re d'Ungheria; il quale sentendo ciò per messaggi di quelli di Giadra, e per seguire la
            sua impresa di venire in Puglia, ritornò inn–Ischiavonia con più di XXX<hi rend="sup">M</hi> tra Ungheri e Tedeschi, a cavallo la maggiore parte, che bene i XX<hi rend="sup">M</hi> erano arcieri, e gli altri buoni cavalieri.</p>
          <p>Sentendo i Viniziani la sua venuta ringrossaro il loro oste di gente e di navile, e per
            non aspettare in campo la sua venuta, vollono provare inanzi d'avere la città per forza.
            A dì XVI di maggio MCCCXLVI ordinaro di dare alla terra una grande battaglia per mare
            con IIII navi grosse incastellate, e con ponti da gittare in sulle mura, e con XX piatte
            imborbottate, e con difici, e XL ghianzeruole e XXXII galee armate con molti
            balestrieri; e per terra con tutto l'esercito dell'oste, i quali furono tra per mare e
            per terra più di XVII<hi rend="sup">M</hi> d'uomini in arme, tra' quali avea più di
              IIII<hi rend="sup">M</hi> balestrieri. La battaglia fu aspra e dura, e continovò dalla
            mattina alla sera, sanza potere aquistare niente; però che·lla città era forte di torri
            e di mura e fossi, dall'altra parte il porto forte e·lla marina; e perché quelli di
            Giadra erano buona gente d'arme si difesono valentemente, e verso la sera, quando i
            Viniziani si ricoglieno, apersono una porta della terra seguendogli vigorosamente
            combattendo, e morivvi della gente di Viniziani più di D, e fediti gran quantità.</p>
          <p>Veggendo i Viniziani che non poteano avere la città per battaglia, e sentendo che 'l re
            d'Ungheria con suo esercito era presso a Giadra a XXX miglia, e ogni dì s'apressava, i
            Viniziani si levarono del campo dov'erano di costa, e quasi intorno intorno alla città,
            e ritrassonsi in su un forte colletto di lunge da Giadra da uno mezzo miglio sopra la
            marina, e quello come bastita aforzaro con fossi e steccati e torri di legname. Come il
            re d'Ungheria s'apressò alla terra con suo oste, mandò parte di sua gente d'arme a
            richiedere i Viniziani di battaglia; non ebbe luogo che la volessono, ma si stavano
            rinchiusi nella loro bastita con grande paura e sofratta di vittuaglia più dì.</p>
          <p>Il re d'Ungheria fece fornire Giadra di vettuaglia e di ciò ch'avea mestiero, e alcuno
            disse v'entrò in persona isconosciuto, per dare a' Giaratini vigore. I Viniziani
            co·lloro ambasciadori stavano in continui trattati col detto re, promettendogli di dare
            loro navile e aiuto a passare in Puglia, ma voleano Giadra a·lloro signoria con uno
            piccolo censo di dare a·llui di risorto; il quale trattato non piacendo al re, non ebbe
            luogo. E però che' Viniziani co·lloro danari corruppono certi di suoi baroni ungari, e
            consigliaro dislealmente il loro signore che·ssi tornasse in Ungheria, perch'era caro il
            paese d'Italia quell'anno di vittuaglia a tanto esercito; e in parte era il vero, e non
            avea ordinato il navilio da potere passare in Puglia, e però si tornò in Ungheria,
            lasciando fornita Giadra.</p>
          <p>La bastita di Viniziani si rimase la detta state con grande spendio di Viniziani,
            rinovandovi spesso gente; e bisognava bene, però ch'erano assaliti sovente da quelli
            della terra. E per disagi vi si cominciò grande infermeria e mortalità, e morìvi molta
            gente, intra gli altri i sopradetti nostri tre cittadini de' Bondelmonti con i più di
            loro masnade, che non ne tornaro il quarto.</p>
          <p>Lasceremo di questa matera, e torneremo a dire della lezione del nuovo imperio Carlo
            figliuolo del re Giovanni di Buem.</p>
        </div2>
        <div2 type="capitolo">
          <head>LX</head>
          <argument>
            <p rend="italic">Come Carlo figliuolo del re di Buem fu eletto re de' Romani.</p>
          </argument>
          <p>L'anno MCCCXLVI, del mese d'aprile, venuto in corte di papa Carlo figliuolo del re di
            Buem, a sommossa del papa e per suducimento del re di Francia, per procacciare d'essere
            eletto imperadore per contastare al Bavero, e per avere di lui il re di Francia più
            stato e favore, però ch'era suo parente, e venneli al re di Francia bene a bisogno, come
            si troverrà; e avrebbono bene proccurata la detta lezione per lo re Giovanni di Buem suo
            padre, se non che per sua malattia era quasi perduto della vista degli occhi. Ma il
            detto Carlo era pro e savio signore, e d'età di<gap/> anni.</p>
          <p>Per cagione della detta lezione grande disensione n'ebbe tra 'l collegio de' cardinali
            tra e per la morte del re Andreas e perché gli ambasciadori del re d'Ungheria non erano
            esauditi dal papa. Ed erano in due sette partiti i cardinali, che dell'una era capo il
            cardinale fratello del conte di Peragorgo, e questi volea la lezione del detto messer
            Carlo, e contradiavano il re d'Ungheria, e tenea co' cardinali franceschi, ed erane capo
            il favore del re di Francia; dell'altra setta era capo il cardinale fratello del conte
            di Cominge co' cardinali guasconi e loro seguaci, che volieno il contrario; e ciascuna
            era di gran potenza e séguito; e furono a tanto, che in piuvico consistoro dinanzi al
            papa si dissono onta e villania insieme, rimprocciando quello di Cominge a quello di
            Peragorga ch'egli era stato quelli ch'avea ordinato e fatto morire il re Andreas
            chiamando l'uno l'altro traditore di santa Chiesa, levandosi ciascuno da sedere per
            offendersi insieme; e fatto l'avrebbono, che ciascuno era guernito d'arme da offendere
            privatamente, se non fossono quelli ch'entrarono in mezzo, onde tutta la corte ne fu
            scompigliata e in arme, e cortigiani e·lle famiglie de' cardinali. E ciascuno di detti
            due cardinali abarraro le loro case e livree, e stettono armati e in guardia buona
            pezza, se non che 'l papa e gli altri cardinali gli riconciliarono insieme, rimanendo
            ciascuno con mala voglia.</p>
          <p>A tale stato venne il collegio dell'apostolica nostra santa Eclesia per le disensioni
            di suoi cardinali. Di ciò è gran cagione e colpa di papi ch'hanno eletti a cardinali i
            detti due grandi e possenti Galli e simiglianti, e questo è l'esempro ci danno a·nnoi
            laici, e seguono bene a contrario l'umiltà di santi apostoli di Cristo, il cui ordine
            rapresentano. Iddio gli adirizzi nella sua santa via d'umilità, a riposo e stato di
            santa Chiesa. Per le dette disensioni non lasciò il papa di procedere in prima di fare
            nuovi processi contro al Bavero e il figliuolo, e chi loro desse aiuto o favore, e
            privandoli d'ogni titolo d'imperio, con molti altri articoli; e·lla detta sentenzia fece
            piuvicare in corte, e poi mandare per tutto il Cristianesimo, per potere meglio fornire
            la sua intenzione. E questo fu ben fatto, ché 'l Bavero era persegutore di santa Chiesa,
            come adietro ne' suoi processi facemmo menzione: e poi di far fare col suo favore la
            lezione dello 'mperio nella persona del detto meser Carlo. E perché l'arcivescovo di
            Maganza, ch'era l'uno de' lettori, nogli volea dare la sua boce, sì 'l dispuose il papa,
            ed elessene un altro a sua petizione, e questo fu della rinforzata.</p>
          <p>E partito il detto meser Carlo di corte colla benedizione del papa e con sua
            dispensagione, che nonistante che·lla lezione si dovesse per consueto fare a Midelborgo
            in Alamagna, e·lla prima corona prendere ad Asia la Cappella colle solennità usate,
            ch'elli le potesse fare ove a·llui piacesse, perché il Bavero né 'l suo figliuolo colla
            potenza delli Alamani, che i più o quasi tutti tenieno co·lloro, nol potesse contastare.
            E giunto lui in suo paese, a dì XI di luglio MCCCXLVI apo<gap/> fu eletto il detto Carlo
            a re de' Romani per l'arcivescovo di Cologna e per quello di Trievi suoi congiunti per
            parentado, e per lo nuovo eletto per lo papa arcivescovo di Maganza, e per lo duca di
            Sansogna, e confermato per lo re di Buem suo padre, e figliuolo che·ffu dello 'mperadore
            Arrigo di Luzimborgo: falligli la boce del duca di Baviera e quella del figliuolo
            marchese di Brandiborgo; ma per dispetto della detta elezione, per li più si chiamava lo
            'mperadore de' preti.</p>
          <p>Lasceremo di questa lezione e di quello ne seguì, e torneremo a dire della guerra di
            Guascogna e della venuta del re d'Inghilterra in Normandia, ch'assai ne cresce grande e
            maravigliosa matera.</p>
        </div2>
        <div2 type="capitolo">
          <head>LXI</head>
          <argument>
            <p rend="italic">Di certa rotta che·lla gente del re di Francia ricevettono dalla gente
              del re d'Inghilterra in Guascogna.</p>
          </argument>
          <p>Tornando a raccontare della guerra di Guascogna, essendo messere Gianni figliuolo del
            re di Francia intorno al castello d'Aguglione, e per lo paese, per contastare il conte
            d'Ervi e' suoi Inghilesi, che non scendessono verso Tolosa (il detto meser Gianni era in
            Guascogna con VI<hi rend="sup">M</hi> cavalieri e bene L<hi rend="sup">M</hi> pedoni
            tra' Franceschi e di Linguadoco, Genovesi e Lombardi), del detto campo si partì il
            siniscalco di Giene con DCCC cavalieri e IIII<hi rend="sup">M</hi> pedoni, per prendere
            uno castello del nipote del cardinale della Motta presso ad Aguglione a XII leghe.
            Sentendo ciò l'arcidiacono d'Unforte, cui era il detto castello, andò alla Roela,
            dov'era il conte d'Ervi colla sua oste per gente, per soccorrere il detto castello; onde
            il conte li diè gente assai a cavallo e arcieri inghilesi a piè, e cavalcaro tutta la
            notte, e giunsono al detto castello la mattina per tempo, dì XXXI di luglio MCCCXLVI; e
            trovarono che·lla gente del re di Francia v'era giunta il dì dinanzi, e forte
            combatteano il castello, la gente del re d'Inghilterra sanza più attendere, subitamente
            asalirono i Franceschi, dov'ebbe aspra e dura battaglia. Alla fine furono sconfitti i
            Franceschi, e rimasevi preso il detto siniscalco di Gienne con molti altri gentili
            uomini; e molti v'ebbe di morti e presi di cavalieri da CCCC, e pedoni II<hi rend="sup">M</hi> tra morti e presi.</p>
          <p>Tornati al campo quelli di meser Gianni, quelli che scamparo della detta battaglia,
            messer Gianni ebbe suo consiglio, e diliberaro di combattere il castello d'Aguglione,
            tra per queste novelle della detta sconfitta e perch'avea novelle che 'l re
            d'Inghilterra era arrivato in Normandia con gran navilio e esercito di gente d'arme a
            cavallo e a piè. E il primo dì d'agosto con tutta sua gente fece dare battaglia intorno
            intorno al castello d'Aguglione dalla mattina alla sera; quelli del castello, che v'avea
            dentro assai buon gente d'arme gentili uomini da CCCC, e sergenti guasconi e inghilesi
            da VIII<hi rend="sup">C</hi>, si difesono francamente. E alla ritratta la sera di
            Franceschi, quelli del castello uscirono fuori vigorosamente faccendo danno assai a'
            loro nimici, e uccisonne da DCC, ma più ne fedirono della gente di meser Gianni ch'erano
            al di fuori, e rimase la terra fornita per VI mesi.</p>
          <p>Sentendo ciò meser Gianni, e veggendo che per battaglia nol potea prendere, fece
            ritrarre sua oste adietro; e mandò al papa pregandolo l'asolvesse del saramento ch'avea
            fatto del non partirsi se non avesse il castello, ed ebbe l'asoluzione dal papa. E
            diliberò d'andare colla maggiore parte di sua gente in Francia a soccorrere il re suo
            padre, che·nn'avea grande bisogno, come diremo apresso nel seguente a questo altro
            capitolo, e fece mettere fuoco nel suo campo, con gran danno di sua gente inferma e di
            loro arnesi; e lasciate fornite le frontiere, con sua gente ne venne verso Parigi.
            Partito meser Gianni di Guascogna, il conte d'Ervi prese molte ville e castella.</p>
          <p>Lasceremo alquanto de' suoi andamenti, e diremo d'una battaglia che·ffu in que' dì dal
            vescovo di Legge a' suoi cittadini, ritornando poi a racontare la guerra e battaglie dal
            re di Francia a quello d'Inghilterra e di loro gente, che furono grandi cose e
            maravigliose, onde assai ne cresce matera.</p>
        </div2>
        <div2 type="capitolo">
          <head>LXII</head>
          <argument>
            <p rend="italic">Come il vescovo di Legge con sua gente furono sconfitti da quelli della
              città di Legge.</p>
          </argument>
          <p>Nel detto anno MCCCXLVI, a dì XXV di luglio, il giorno di santo Iacopo, avendo grande
            discordia dal vescovo di Legge ch'era<gap/> al suo capitolo di calonaci e borgesi di
            Legge, ciascuna parte fece sua ragunata di gente d'arme. E col vescovo fu della gente di
            meser Carlo eletto re de' Romani, e chi disse vi fu in persona, ch'andava con sua gente
            a Parigi in servigio del re di Francia, che n'avea gran bisogno; e fuvi il sire di
            Falcamonte e più altri baroni di Valdireno. E con quelli di Legge simigliantemente avea
            di baroni del paese, e fuvi inn–arme co·lloro la moglie del Bavero e il figliuolo
            ch'andavano inn–Analdo, che·lle succedea per la morte del conte suo padre. E fuori della
            città di Legge fu tra·lloro gran battaglia, tutta non fosse campale né ordinata; e·ffu
            in quella sconfitto il vescovo e sua gente, e morìvi il sire di Falcamonte, e più altri
            gentili uomini e de' calonaci, e dell'una parte e dell'altra. Il Vescovo si fuggì con
            sua gente a Dinante.</p>
          <p>Lasceremo a dire più di questa guerra, e torneremo a dire come il re d'Inghilterra
            passò in Normandia sopra il re di Francia, ch'assai ne cresce matera di scrivere.</p>
        </div2>
        <div2 type="capitolo">
          <head>LXIII</head>
          <argument>
            <p rend="italic">Come il re d'Inghilterra passò con sua oste in Normandia, e quello vi
              fece.</p>
          </argument>
          <p>Nel detto anno MCCCXLVI, avendo il re Aduardo ragunato suo navilio di DC navi a
            l'isoletta d'Uiche inn–Inghilterra, colla sua gente in quantità di II<hi rend="sup">M</hi>D cavalieri e da XXX<hi rend="sup">M</hi> sergenti e arcieri a piè per passare
            nel reame di Francia, udita la messa solennemente, e comunicatosi co' suoi baroni, e
            a·lloro fatta una bella diceria, com'elli con giusta causa andava sopra il re di Francia
            che·lli ocupava la Guascogna a torto, e·lla contea di Ponti per la dote della madre, e
            per frode gli tenea Normandia, come lungamente adietro facemmo menzione al tempo del
            bisavolo del padre re Ricciardo d'Inghilterra, e del re Filippo il Bornio re di Francia,
            quando tornaro d'oltremare gli anni <foreign lang="lat">Domini</foreign> intorno MCC; e
            ancora proponendo a sua gente com'avea nel reame di Francia più ragione per la
            successione della reina Isabella sua madre figliuola del re Filippo il Bello, che non
            avea il re Filippo di Valos figliuolo di meser Carlo fratello secondo che·ffu del re
            Filippo il Bello che·lla possedea, che non era della diritta linea, ma per collaterale;
            pregando sua gente che fossono franchi uomini, però ch'elli avea intenzione di rimandare
            adietro il navile, come fosse arrivato nel reame di Francia, sicch'a·lloro bisognava
            d'esere valorosi e d'aquistare terra colla spada in mano o d'essere tutti morti, che 'l
            fuggire non avrebbe luogo; pregando chi dubitasse o temesse di passare rimanesse inn
            Inghilterra colla sua buona grazia; tutti rispuosono a grido a una boce che 'l
            seguirebbono come loro caro signore di buona voglia fino alla morte. E·llo re veggendo
            sua gente ben disposti alla guerra, dando sue lettere chiuse alli amiragli delle navi,
            se caso avenisse che per forza di vento si partissono dallo stuolo, per le qua' lettere
            contava dove volea arrivare, e comandò non l'aprissono, se non quando s'apressassono a
            terra.</p>
          <p>E così si partì a dì X di luglio; e navicando più giorni, quando adietro e quando
            inanzi, come gli portava la marea del fiotto, arrivò sano e salvo con tutto suo navile e
            genti a Biafiore in Normandia a dì XX di luglio. E come la sua gente fu smontata
            co·lloro armi e cavalli e arnesi e vettuaglia recata co·lloro, rimandò la maggiore parte
            del navile adietro inn–Inghilterra; ed elli con sua oste cominciò a correre la
            Normandia, rubando e ardendo e dibruciando chi nol volea ubidire e darli mercato di
            vittuaglia; e in pochi dì gli s'arendéo la città di Sallu e Gostanza e Gostantino e
            Balliuolo terre di Normandia, e ricomperarsi da·llui, perché no·lli guastasse.</p>
          <p>La terra di Camo gli fece risistenza per lo castello che v'era forte del re di Francia,
            ed eravi venuto il conte di Du, cioè il conestabole di Francia, con gran gente d'arme a
            cavallo e a piè; la quale terra di Camo combatté più dì; alla fine per forza
            combattendo, sconfisse il detto conistabile e sua gente alquanto fuori della terra.
            Avuta la vittoria del detto conestabile e di sua gente, incontanente ebbe e prese la
            terra di Camo, che non era guari forte salvo il castello. E prese alla battaglia il
            detto conestabole, e·ll'arcivescovo di Tervana, e 'l camarlingo di Mollu, e più altri
            cavalieri e baroni in quantità di LXXXVI, e morìvi assai gente in quantità di V<hi rend="sup">M</hi>; e rubata la terra, che bene XL<hi rend="sup">M</hi> panni ebbe tra
            di Camo e dell'altre ville dette, e' fece mettere fuoco in Camo, perch'avea fatta
            risistenza, e arsene assai; e' prigioni ne mandò presi inn–Inghilterra colla preda
            presa.</p>
          <p>E così cominciò la fortuna del franco Aduardo d'Inghilterra, e adirizzò sua oste verso
            Rueme, crescendoli ogni dì gente d'Inghilterra, che tutto dì vi passavano di volontà per
            guadagnare, e seguendolo molti Normandi, gentili uomini e altri, che non amavano la
            signoria di Francia, sicché si trovò con IIII<hi rend="sup">M</hi> cavalieri buona
            gente, e più di L<hi rend="sup">M</hi> sergenti a piè co' Normandi, che i XXX<hi rend="sup">M</hi> erano arcieri inghilesi.</p>
        </div2>
        <div2 type="capitolo">
          <head>LXIV</head>
          <argument>
            <p rend="italic">Come 'l re d'Inghilterra si partì di Normandia e venne presso di Parigi
              ardendo, e guastando il paese.</p>
          </argument>
          <p>Sentendo il re di Francia come il re d'Inghilterra era arrivato in Normandia, e prese
            le sopradette terre e 'l suo conestabole e di sua gente, incontanente si partì di Parigi
            con quanta gente potéo raunare a·ccavallo e a piè, per andare a soccorrere Ruem in
            Normandia che non si rubellasse, sentendo che certi di baroni del paese ribelli del re
            di Francia ne tenieno trattato col re d'Inghilterra e con quelli della città di Ruem; e
            posesi a campo il re di Francia al ponte ad Arce sopra il fiume della Senna, e quello
            fece tagliare, e tutti gli altri ponti ch'erano sopra Senna, acciò che 'l re
            d'Inghilterra e sua gente non potesse di qua passare; e fornì Ruem di sua gente
            a·ccavallo e a piede; e lasciò, quando si partì di Parigi, al suo proposto di Parigi che
            facesse disfare le case ch'erano di fuori e dentro di costa le mura di Parigi, per
            afforzare la città. Per la qual cosa i cittadini di cui erano le case cominciarono
            a·llevare romore, onde la terra fu tutta scompigliata e sotto l'arme, e in pericolo di
            rubellarsi al re, se non fosse che in quelli giorni giunsono in Parigi il re Giovanni di
            Buem e Carlo suo figliuolo eletto re de' Romani con D cavalieri rimasi loro della rotta
            del vescovo di Legge, come dicemmo adietro. Costoro rifrancarono Parigi, e feciono
            aquetare il romore, e rimanere la detta disfazione delle case per contentare i borgesi
            di Parigi.</p>
          <p>Lo re d'Inghilterra ch'era acampato con sua oste di là da Ruem tre leghe; e·llà venuti
            due cardinali legati del papa, messer Anibaldo da Ceccano e messer Piero di Chiermonte,
            i quali cardinali mandava il papa per fare accordo tra·llui e·rre di Francia, volendo
            che·ssi rimettesse nel papa ogni quistione; il re Aduardo d'Inghilterra non fidandosi
            del papa, no·lli volle udire dell'accordo, e per più riprese si ruppe da' trattati de'
            detti legati, perch'a·llui parea che 'l papa favoreggiasse troppo la parte del re di
            Francia; anzi furono d'alquante loro cose rubati dall'Inghilesi; ma il re Aduardo gli
            fece ristituire, e donò loro del suo assai per amenda, e così si tornaro verso Parigi.</p>
          <p>Lo re Aduardo perduta la speranza d'avere la città di Ruem, ond'era in alcuno trattato,
            però che v'era giunto al soccorso il re di Francia con grande oste di cavalieri e
            popolo, si misse a venire verso Parigi di là dal fiume di Senna, ardendo e guastando il
            paese con molte prede e prigioni, però che 'l paese era molto popolato e ricco. E·lla
            vilia di nostra Donna d'agosto s'acampò a Pusci e San Germano dell'Aia e·lla sua gente
            scorse fino presso a Parigi a due leghe, e arsono la villa di Sancro e quella di
            Luvieri, e più altre ville grandi e piccole, prima rubate, e poi arse, ch'era il più
            bello paese e il più caro del mondo del tanto, stato più di cinque centinaia d'anni in
            riposo e tranquillo sanza guerra, onde fu gran dannaggio. O maladetta guerra, quanti
            malifici fai a disertamento de' reami e de' popoli, per punizione de' peccati delle
            genti! Lo re di Francia sentendo come lo re d'Inghilterra con sua oste era venuto verso
            Parigi, si partì dal ponte ad Arce, e vennene costeggiando la riviera di Senna, in mezzo
            dall'una oste all'altra verso Parigi; e giunto a Parigi, mandò a meser Carlo Grimaldi e
            Antone Doria di Genova, amiragli delle sue XXXIII galee, ch'erano a Rifrore in
            Normandia, che disarmassono, e con tutte le ciurme con balestrieri venissono a Parigi, e
            così feciono; e·llo re di Francia s'acampò fuori di Parigi mezza lega a San Germano di
            Prati, e·llà fece sua mostra, e trovossi con VIII<hi rend="sup">M</hi> buoni cavalieri e
            più di LX<hi rend="sup">M</hi> di sergenti a piè, che più di VI<hi rend="sup">M</hi>
            v'avea di Genovesi a balestra, tra delle galee e venuti da Genova per terra al soldo del
            re; intra 'l quale esercito avea, sanza il re di Francia, V re di corona; ciò era il re
            di Navarra suo cugino, il re di Maiolica, e il re di Buem, e 'l suo figliuolo eletto re
            de' Romani, e il re di Scozia; ciò fu Davit figliuolo di Ruberto di Brus rubello del re
            d'Inghilterra.</p>
        </div2>
        <div2 type="capitolo">
          <head>LXV</head>
          <argument>
            <p rend="italic">Come il re d'Inghilterra si partì di Pusci per andare in Piccardia per
              accozzarsi co' Fiaminghi.</p>
          </argument>
          <p>Come il re d'Inghilterra seppe la venuta del re di Francia a Parigi, e avendo guaste le
            ville fra 'l fiume dell'Era e quello di Senna, e fallendo la vivanda all'oste, per non
            essere sopreso, com'ordinava il re di Francia, sì ordinò e fece fare uno ponte di
            legname e barche a Pusci in sulla Senna; e bene che fosse contastato dalla gente del re
            di Francia, ch'erano dall'altra riva, per forza d'arme e di suoi arcieri li sconfisse, e
            fece il ponte compiere; e levato il campo da Pusci e da San Germano dell'Aia, in quelli
            fece mettere fuoco, e con sua oste passò il fiume di Senna a dì XVI d'agosto, e venne a
            Pontosa, e·llà trovò risistenza di gente che v'avea mandata il re di Francia a·ccavallo
            e a piè, e fornito il castello; onde combatté la terra per due dì; alla fine la vinse
            per forza, salvo il castello; e quanta gente vi trovò mise a morte, salvo le femmine e'
            fanciulli, a' quali diè licenzia si partissono con ciò che·nne potessono portare, e
            guastò la terra, salvo i monisteri e·lle chiese.</p>
          <p>E poi seguì suo cammino per andare ad Albavilla in Ponti per ritrovarsi co' Fiammighi
            ch'erano usciti fuori con più di XXX<hi rend="sup">M</hi> in arme, ed erano stati a
            Bettona, e poi presso ad Arazo a IIII leghe guastando il paese, e poi s'erano ridotti a
            Scrusieri inn–Artese per accozzarsi col re d'Inghilterra, com'era dato l'ordine
            tra·lloro, che meser Ugo d'Astighe, parente e barone del re d'Inghilterra, venne a dì
            XVI di luglio in Fiandra con XX navi e DC arcieri, per sollicitare i Fiamminghi a·cciò
            fare, i quali erano ritornati all'asedio di Bettona, e a quella diedono più battaglie e
            co·lloro danno di morti e di fediti.</p>
          <p>Lasciamo a dire alquanto di Fiaminghi, e torneremo a dire degli andamenti del re di
            Francia, che seguì il re d'Inghilterra.</p>
        </div2>
        <div2 type="capitolo">
          <head>LXVI</head>
          <argument>
            <p rend="italic">Come il re di Francia con sua oste seguì il re d'Inghilterra.</p>
          </argument>
          <p>Come il re di Francia seppe la partita del re d'Inghilterra da Pontosa, si partì con
            sua gente da San Germano di Prati, e andonne a San Donigi per seguire il re
            d'Inghilterra, per combattere co·llui in campo, acciò che non distruggesse il paese, e
            inanzi che s'acostasse co' Fiaminghi suoi ribelli; e lasciò in Parigi alla guardia della
            terra, e della reina sua moglie e di più figliuoli, i borgesi possenti di Parigi, che
            con alcuna altra gente d'arme di suo ostiere e famiglia furono MCC uomini a cavallo. E
            mandò di sua gente inanzi in Piccardia, che togliessono i passi e gli andamenti al re
            d'Inghilterra e·lla vittuaglia, e tagliassono i ponti alle riviere, e stare sue genti
            d'arme a guardare i detti passi e riviere; e il re di Francia con suo esercito n'andò ad
            Albavilla in Ponti, e così fu fatto.</p>
          <p>Per la qual cosa il re d'Inghilterra fu a gran pericolo con sua oste, e a gran
            soffratta di vittuaglia, che VIII dì stettono, che non ebbono se non poco pane ne punto
            di vino, e vivettono di carne di loro bestiame, che·nn'avieno assai, e mangiando alcuno
            frutto e bevendo acqua, ed ebbono grande difetto di calzamento; e non potendo andare ad
            Albavilla pe' passi che gli erano tolti, e fatte le tagliate inanzi. Il re d'Inghilterra
            prese partito d'andare verso Fiandra, ma i Franceschi e' Piccardi gli furono apetto alla
            riviera di Somma, ch'elli avea a passare. Ma per sollicitudine cercò un altro passo in
            un altro luogo, dove la riviera facea un gran marese che fiottava, ma avea sodo fondo,
            che·lli fu insegnato, dove mai non era veduto passare cavallo; e·llà, ritratto il
            fiotto, passò in una notte con tutta sua gente salvamente, lasciando parte delle sue
            tende e fuochi accesi ov'era stato acampato, per mostrare la notte a' nimici ch'ancora
            vi fosse a campo.</p>
          <p>E come fu passato, la mattina per tempo andò asalire parte di suoi nimici che·ll'avieno
            contastato il passo, che v'erano assai presso accampati, e non si prendeano guardia,
            credendo non avessono potuto passare la riviera di Somma, e missegli inn–isconfitta,
            onde furono tutti morti e presi; che furono tra a·ccavallo e a piè parecchi migliaia.
            Apresso seguiro loro cammino affamati con grandi disagi, e andarono il venerdì XXV
            d'agosto tra 'l dì e·lla notte bene XII leghe piccarde, sanza riposare, con grande
            affanno e fame, e arrivarono presso Amiensa a VI leghe a uno luogo e borgo di costa a
            uno bosco che·ssi chiama Crescì. E avendo a passare una piccola riviera, ma era
            profonda, convenne passassono uno o a due insieme, tanto ch'uscissono del passo, che non
            aveano contasto: e sentendo che 'l re di Francia gli seguitava, sì s'acamparono in
            quello luogo fuori della villa di Crescì in su uno colletto tra Crescì e Albavilla in
            Ponti; e per afforzarsi, sentendosi troppo men gente che' Franceschi, e per loro
            sicurtà, chiusono l'oste di carri, che·nn'aveano assai di loro e del paese, e·llasciarvi
            una entrata, con intenzione, e non potendo schifare la battaglia, disposti di combattere
            e di volere anzi morire in battaglia che morire di fame, che·lla fuga non avea luogo.</p>
          <p>E ordinò il re d'Inghilterra i suoi arcieri, che·nn'avea gran quantità su per le carra,
            e tali di sotto e con bombarde che saettavano pallottole di ferro con fuoco, per
            impaurire e disertare i cavalli di Franceschi. E della sua cavalleria il dì apresso fece
            dentro al carrino III schiere; della prima fu capitano il figliuolo del re della seconda
            il conte di Rondello, della terza il re d'Inghilterra; e chi era a·ccavallo isciese a
            piè co' cavalli a destro per prendere lena e confortarsi di mangiare e di bere.</p>
        </div2>
        <div2 type="capitolo">
          <head>LXVII</head>
          <argument>
            <p rend="italic">D'una grande e sventurata sconfitta ch'ebbe il re Filippo di Francia
              con sua gente dal re Adoardo il terzo re d'Inghilterra a Crescì in Piccardia.</p>
          </argument>
          <p>Lo re Filippo di Valos re di Francia, il quale con suo esercito seguia il re Aduardo
            d'Inghilterra e sua gente, sentendo come s'era acampato presso di Crescì e aspettava la
            battaglia, si andò in verso lui francamente credendolo avere sopreso, come straccato e
            vinto per lo disagio e fame soferta in cammino. E sentendosi di tre tanti di buona gente
            d'arme a cavallo, però che 'l re di Francia avea bene da XII<hi rend="sup">M</hi>
            cavalieri, e sergenti a piè quasi innumerabili, ove il re d'Inghilterra non avea IIII<hi rend="sup">M</hi> cavalieri, e da XXX<hi rend="sup">M</hi> arcieri inghilesi e
            gualesi, e alquanti con acce gualesi e lance corte; e venuto presso al campo
            dell'Inghilesi quanto un corso di cavallo potesse trarre, uno sabato dopo nona, a dì
            XXVI d'agosto, anni MCCCXLVI, il re di Francia fece fare alla sua gente III schiere
            a·lloro guisa, dette battaglie; nella prima avea bene VI<hi rend="sup">M</hi>
            balestrieri genovesi e altri italiani, la quale guidava meser Carlo Grimaldi e Anton
            Doria, e co' detti balestrieri era il re Giovanni di Buem, e meser Carlo suo figliuolo
            eletto re de' Romani, con più altri baroni e cavalieri in quantità di III<hi rend="sup">M</hi> a·ccavallo. L'altra battaglia guidava Carlo conte di Lanzone fratello del re
            di Francia con più conti e baroni in quantità di IIII<hi rend="sup">M</hi> cavalieri e
            sergenti a piè assai. La terza battaglia guidava il re di Francia, in sua compagnia gli
            altri re nomati e conti e baroni, con tutto il rimanente del suo esercito, ch'erano
            innumerabile gente a·ccavallo e a piè.</p>
          <p>Inanzi che·lla battaglia si cominciasse, aparvono sopra le dette osti due grandi corbi
            gridando e gracchiando; e poi piovve una piccola acqua; e ristata, si cominciò la
            battaglia. La prima schiera co' balestrieri genovesi si strinsono al carrino del re
            d'Inghilterra e cominciaro a saettare co·lloro verrettoni; ma furono ben tosto
            rimbeccati, che 'n su carri e sotto i carri alla coverta di sargane e di drappi che·lli
            guarentieno da' quadrelli, e nelle battaglie del re d'Inghilterra, ch'erano dentro al
            carrino nelle battaglie ordinate e schiere di cavalieri, avea XXX<hi rend="sup">M</hi>
            arcieri, come detto è, tra Inghilesi e Gualesi, che quando i Genovesi saettavano uno
            quadrello di balestro, quelli saettavano III saette co·lloro archi, che parea inn aria
            uno nuvolo, e non cadieno invano sanza fedire genti e cavalli, sanza i colpi delle
            bombarde, che facieno sì grande timolto e romore, che parea che Iddio tonasse, con
            grande uccisione di gente e sfondamento di cavalli.</p>
          <p>Ma quello che peggio fece all'oste de' Franceschi sì fu, che essendo il luogo stretto
            da combattere quant'era l'aperta del carrino del re d'Inghilterra, e percotendo e
            pignendo la seconda battaglia del conte di Lanzone, strinsono sì i balestrieri genovesi
            a' carri, che non si potieno reggere né saettare co' loro balestri, essendo al continuo
            al di sopra da quelli ch'erano in sulle carrette fediti di saette degli arcieri e dalle
            bombarde, onde molti ne furono fediti e morti. Per la qual cagione i detti balestrieri
            non potendo sostenere, essendo affoltati e ristretti al carrino da' loro cavalieri
            medesimi per modo che si misono in volta, i cavalieri franceschi e·lloro sergenti
            veggendoli fuggire, credettono gli avessono traditi; ellino medesimi gli uccidieno, che
            pochi ne scamparo.</p>
          <p>Veggendo Aduardo quarto figliuolo del re d'Inghilterra prenze di Gales che guidava la
            prima battaglia de' suoi cavalieri, ch'erano da M, e da VI<hi rend="sup">M</hi> arcieri
            gualesi, mettere in volta la prima schiera di balestrieri del re di Francia, montarono
            a·ccavallo e uscirono del carrino, e assalirono la cavalleria del re di Francia, ov'era
            il re di Buem e 'l figliuolo colla prima schiera, e il conte di Lanzone fratello del re
            di Francia, il conte di Fiandra, il conte di Brois, il conte d'Iricorte, messer Gianni
            d'Analdo e più altri conti e gran signori. Quivi fu la battaglia aspra e dura, però che
            apresso lui il seguì la seconda battaglia del re d'Inghilterra, la quale guidava il
            conte di Rondello, e al tutto misono in volta la prima e seconda battaglia di
            Franceschi, e massimamente per la fuggita de' Genovesi. E in quello stormo rimasero
            morti il re di Buem e 'l conte di Lanzone, con più conti e baroni e cavalieri e sergenti
            molti. E·llo re di Francia veggendo volgere la sua gente, colla sua terza battaglia e
            con tutto il rimanente di sua gente percosse alle schiere dell'Inghilesi, e di sua
            persona fece maraviglie in arme, tanto fece ritrarre gl'Inghilesi al carrino; e
            sarebbono stati rotti, se non fosse il ritegno del re Aduardo colla sua terza battaglia,
            ch'uscì fuori del carrino per un'altra aperta che fece fare al suo carreggio per uscire
            adosso a' nimici al di dietro, e per essere al socorso di suoi, francamente asalendo i
            nimici, feggendo per costa, e co' suoi Gualesi e Inghilesi a piè coll'arcora e lance
            gualesi, e solo intendeano a sventrare i cavalli.</p>
          <p>Ma quello che più confuse i Franceschi fu che per la moltitudine della loro gente,
            ch'era tanta a·ccavallo e a piè, e non intendieno se non a pignere e a urtare co·lloro
            cavalli, credendo rompere gl'Inghilesi, ch'ellino medesimi s'afollarono l'uno sopra
            l'altro al modo che divenne loro a Coltrai co' Fiaminghi, e spezialmente gl'impediro i
            Genovesi morti, che·nn'era coperta la terra della prima rotta battaglia, e' cavalli
            afollati morti e caduti, che tutto il campo n'era coperto, e fediti delle bombarde e
            saette, che non v'ebbe cavallo di Franceschi, che non fosse fedito, e innumerabili
            morti. La dolorosa battaglia durò da anzi vespro a due ore infra·lla notte. Alla fine
            non potendo più durare i Franceschi si misero in fugga, e il re di Francia si fuggì la
            notte ad Amiensa fedito, coll'arcivescovo di Rens, e col vescovo d'Amiensa, e col conte
            d'Alzurro, e col figliuolo del cancelliere di Francia con da LX a cavallo sotto il
            pennone del Dalfino di Vienna; però che tutte le sue bandiere e insegne reali erano
            rimase al campo abattute. E fuggendo le brigate la notte a·ccavallo e a piè, da' paesani
            di loro parte medesima erano rubati e morti; e per questo modo ne perirono assai
            sanz'altra caccia.</p>
          <p>La domenica mattina seguente, essendo della gente del re di Francia fuggiti la notte, e
            ridottisi ivi presso ov'era stata la battaglia in su uno poggetto presso al bosco in
            quantità di VIII<hi rend="sup">M</hi> a cavallo e a piè, intra gli altri v'era meser
            Carlo eletto imperadore scampato della prima rotta, e ivi afrontatisi, non sapiendo ove
            fuggire, il re d'Inghilterra vi mandò il conte di Vervich e quello di Norentona con
            gente a cavallo e a piè assai, e assalendo quelli, come gente sconfitta, poco ressono, e
            fuggendo, molti ne furono presi e morti, e 'l detto meser Carlo con tre fedite si fuggì
            alla badia da Riscampo, ov'erano i cardinali. E·lla domenica mattina medesima giunse il
            duca dello Renno nipote del re di Francia in sul campo, che venia suo aiuto con III<hi rend="sup">M</hi> cavalieri e IIII<hi rend="sup">M</hi> pedoni di suo paese, essendo
            ignorante della battaglia e sconfitta della notte, chi·ss'avesse vinto; veggendo quella
            gente de·rre di Francia che detto avemo, che per paura tenieno schierati al poggetto, si
            diè e percosse tra l'Inghilesi; ma tosto fu rotto, e rimasevi morto con da C de' suoi
            cavalieri, ma·lla maggiore parte di quelli da piè rimasero morti, e·lli altri si
            fuggirono.</p>
          <p>Nella detta dolorosa e sventurata battaglia per lo re di Francia si disse per li più
            che scrissono che vi furono presenti, quasi inn–accordo, che bene XX<hi rend="sup">M</hi> uomini tra piè e a·ccavallo vi rimasono morti, e cavalli innumerabile quantità,
            e più di MDC tra conti e baroni e banderesi e cavalieri di paraggio, sanza gli scudieri
            a·ccavallo, che furono più di IIII<hi rend="sup">M</hi>, e presi altrettanti, e tutti i
            fuggiti fediti quasi di saette. Intra gli altri notabili signori vi rimasero morti il re
            Giovanni di Buem con V conti d'Alamagna ch'erano in sua compagnia, e quello di Maiolica,
            il conte di Lanzone fratello del re di Francia, il conte di Fiandra, il conte di Brois,
            il duca dello Renno, il conte di Sansurro, il conte d'Allicorte, il conte d'Albamala e
            'l figliuolo, il conte di Salemmi d'Alamagna ch'era col re di Buem, messer Carlo
            Grimaldi e Anton Doria di Genova, e molti altri signori, che non si sa per noi i nomi di
            tutti.</p>
          <p>Il re Aduardo rimase in sul campo due dì, e fecevi cantare solennemente la messa del
            santo Spirito, ringraziando Iddio della sua vittoria, e quella di morti, e consagrare il
            luogo, e dare sepoltura a' morti, così a' nimici come agli amici, e' fediti trarre tra'
            morti e farli medicare, la minuta gente e fece dar loro danari, e mandolli via. I
            signori morti ritrovati fece più nobilmente sopellire ivi presso a una badia, e tra gli
            altri molto grande onore ed esequio fece al re di Buem, siccome a corpo di re, e per suo
            amore piagnendosi di sua morte elli con più suoi baroni si vestì a·nnero, e rimandò il
            suo corpo molto onorevolmente a mesere Carlo suo figliuolo ch'era alla badia da
            Riscampo, e di là lo ne portò il figliuolo a Luzimborgo. E·cciò fatto, il detto re
            Aduardo colla sua bene aventurosa vittoria, che poca di sua gente vi morì a comparazione
            di Franceschi, si partì da Crescì il terzo dì, e andonne a Mosteruolo.</p>
          <p><foreign lang="lat">O santus santus santus dominus deus Sabaot</foreign>, cioè
            i·llatino, santo di santi, nostro signore, Iddio dell'oste; quant'è la potenza tua in
            cielo e in terra, e spezialmente nelle battaglie! Che talora e bene sovente fa che·lle
            meno genti e potenza vincono gli grandi eserciti, per mostrare la sua potenzia, e
            abattere le superbie e orgogli, e pulire le peccata de' re e de' signori e de' popoli. E
            in questa sconfitta bene si mostrò la sua potenzia, che' Franceschi erano tre cotanti
            che·ll'Inghilesi. Ma non fu sanza giusta cagione, e non avenne questo pericolo al re di
            Francia, che intra gli altri peccati, lasciamo stare il torto fatto al re d'Inghilterra
            e altri suoi baroni d'occupare il loro retaggio e signorie, ma più di X anni dinanzi a
            papa Giovanni giurato e presa la croce, promettendo infra due anni andare oltremare a
            raquistare la Terrasanta, e prese le decime e susidii di tutto suo reame, faccendone
            guerra contro i signori cristiani ingiustamente; per la cui cagione moriro e furono
            schiavi di Saracini d'oltramare Ermini e altri C<hi rend="sup">M</hi> Cristiani, che per
            la sua speranza avieno cominciata guerra a' Saracini di Soria: e questo basti a
          tanto.</p>
        </div2>
        <div2 type="capitolo">
          <head>LXVIII</head>
          <argument>
            <p rend="italic">Quello che 'l re d'Inghilterra con sua oste fece dopo la detta
              vittoria.</p>
          </argument>
          <p>Partito il re Aduardo del campo da Crescì, ove avea avuta la detta vittoria, se n'andò
            con sua oste a Mosteruolo, credendolsi avere, ch'era della contea e dota della madre. La
            terra era ben guernita per lo re di Francia e di molti Franceschi rifuggiti dalla
            sconfitta; sì·ssi difese, e no·lla poté avere: guastolla intorno, e poi n'andò a Bologna
            sor la mere, e fece il somigliante. Poi ne venne a Guizzante, e perché nonn–era murato,
            il rubò tutto, e poi vi missero fuoco, e tutta la villa guastaro. E poi ne vennero a
            Calese, e quello era murato e aforzato, e diedonvi più battaglie. E non potendolo avere,
            vi si puose ad assedio per terra e per mare, e fecevi una bastita di fuori com'una buona
            terra aforzata e aconcia da vernarvi, e ivi con sua oste istette all'assedio lungamente,
            come inanzi faremo menzione; e in ciò misse ogni suo podere per aquistarlo, per avere
            porto forte e ridotto di qua da mare in su·rreame di Francia. E in questa stanza venne
            al re d'Inghilterra la madre e·lla moglie con due sue sirocchie e·lla figliuola, e poi
            il conte d'Ervi con molto navilio e gente d'arme e rinfrescamento di vittuaglia ed ogni
            guernimento da oste.</p>
          <p>In questa stanza i due legati cardinali con altri baroni di Francia e d'Inghilterra
            furo più volte presso di Calese a parlamentare di pace; non vi poté avere accordo.
            Ancora stando il re d'Inghilterra al detto assedio di Calese, avendo d'accordo promessa
            la figliuola per moglie al giovane conte di Fiandra, e doveasi allegare co·llui; ma per
            sodducimento e trattato del re di Francia e per onta rimprocciatali, che 'l padre era
            stato morto essendo col re di Francia alla battaglia di Crescì, come adietro facemmo
            menzione, sì·ssi partì dal re d'Inghilterra di nascoso, e vennesene al re di Francia, e
            tolse per moglie la figliuola del duca di Brabante; e 'l detto duca si partì dalla lega
            del re d'Inghilterra e allegossi col re di Francia e imparentossi co·llui: e diede il
            duca al suo maggiore figliuolo la figliuola di meser Gianni figliuolo del re di Francia,
            e all'altro figliuolo la figliuola del duca di Borbona della casa di Francia; e 'l detto
            duca di Brabante data per moglie la seconda figliuola al duca di Ghelleri nipote del re
            d'Inghilterra figliuolo della sirocchia, avendo prima tolta e sposata la figliuola del
            marchese di Giullieri.</p>
          <p>Tutte queste rivolture e leghe fece fare il re di Francia contro al re d'Inghilterra
            per danari, onde il duca di Brabante fu molto ripreso; ma però il re d'Inghilterra non
            lasciò sua impresa e asedio di Calese. E meser Gianni figliuolo del re di Francia, col
            duca d'Atene e con altri baroni e grande cavalleria e sergenti a piè in grande quantità,
            stavano in Bologna sor la mere e d'intorno a fare al continuo guerra guerriata al re
            d'Inghilterra e a·ssua oste, e per mare con galee e altro navile, per fornire Calese;
            ove ebbe più assalti e badalucchi e scontrazzi, quando a danno dell'una parte e quando
            dell'altra, che lungamente sarebbe a racontare. E dall'altra parte il re di Francia fece
            un'altra oste; e fece porre l'assedio a Casella in Fiandra, acciò che' Fiamminghi non
            potessono venire in aiuto e accozzarsi a Calese col re d'Inghilterra, onde i Fiaminghi
            per comune, fatto con ordine del re d'Inghilterra loro capitano e guidatore il marchese
            di Giulieri, vennero verso Casella per combattersi co' Franceschi, i quali rifusaro la
            battaglia, e partirsi dall'asedio di Casella, e andarsene a Santo Mieri.</p>
          <p>Lasceremo alquanto de' processi della detta guerra de' due re insino ch'arà altra
            riuscita, e diremo di nostri fatti di Firenze e d'altre novità che furono ne' detti
            tempi.</p>
        </div2>
        <div2 type="capitolo">
          <head>LXIX</head>
          <argument>
            <p rend="italic">Come Luigi il giovane, che tiene la Cicilia, riebbe Melazzo, e trattò
              di fare parentado e lega col re d'Ungheria.</p>
          </argument>
          <p>A dì V d'agosto, l'anno MCCCXLVI, Luigi il giovane, figliuolo che fu di don Piero
            figliuolo di don Federigo, che possiede l'isola di Cicilia, sentendosi per lo suo balio
            e zio don Guiglielmo, valente uomo d'arme, e per li Ciciliani, la discordia ch'era nel
            regno di Puglia rede del re Carlo e Ruberto, per la morte del giovane re Andreas, onde
            adietro è fatta menzione, si puosono assedio alla terra di Melazzo in Cicilia, che·ssi
            tenea per li detti reali, per mare e per terra, e stettonvi più tempo all'assedio, però
            che·ll'era molto forte e bene guernita di gente e di vittuaglia. Ma i capitani che
            v'erano alla guardia, per le dette discordie de' reali del Regno non poteno avere le
            loro paghe per loro e per la gente v'avieno alla guardia, e veggendo non poteno avere né
            soccorso né rinfrescamento del Regno, cercaro loro concordia co' Ciciliani, e per danari
            che n'ebbono rendero la terra detto dì.</p>
          <p>E nel detto mese essendo venuti in Cicilia ambasciadori del re d'Ungheria per contrario
            de' detti reali del Regno per trattare lega e compagnia col detto Luigi il giovane che
            tenea la Cicilia, e adomandaro XXX galee al soldo del detto re d'Ungheria al suo
            passaggio nel Regno. Guiglielmo zio del detto giovane Luigi, che·ssi facea chiamare duca
            d'Atene, ed era balìo del detto Luigi, e governatore dell'isola di Cicilia, si
            trattarono e ragionarono di fare parentado che il detto Luigi, torrebbe per moglie la
            sirocchia del detto re d'Ungheria, e promise di darli aiuto, quando volesse passare nel
            Regno, di XL galee armate al soldo del detto Luigi; e mandò in Ungheria suoi
            ambasciadori in su una galea armata per confermare la detta lega e matrimonio. Ma venuti
            in Ungheria gli ambasciadori di quello di Cicilia, dimandavano di rimanere libero re di
            Cicilia, e dimandavano Reggio in Calavra e altre terre che vi tenea l'avolo suo don
            Federigo; la qual domanda il re d'Ungheria non accettò, ma sarebbe condisceso a
            lasciarli l'isola, rispondendogli certo censo, e rimanendo a quello d'Ungheria il
            risorto e·ll'apello come sovrano, e il titolo del reame. A·cciò non s'accordarono quelli
            di Cicilia, e rimase il trattato, e poi il tennero co' reali di Puglia. Il fine a·cche
            ne vennero si dirà inanzi a tempo e luogo, quando saremo sopra la detta matera.</p>
        </div2>
        <div2 type="capitolo">
          <head>LXX</head>
          <argument>
            <p rend="italic">Come certe galee di Genova passaro nel mare Maggiore, e presono Sinopia
              e·ll'isola del Silo.</p>
          </argument>
          <p>Nel detto anno e tempo si partirono di Genova XL galee armate e andarono in Romania per
            fare vendetta del cerabi signore di Turchi del mare Maggiore, per lo tradimento e danno
            ch'elli avea fatto a' Genovesi, come in alcuna parte adietro facemmo menzione; e presono
            la terra di Sinopia, e quella rubaro e guastaro, e corsono il paese, e recarne molta
            roba e mercatantia di Turchi; e 'l simile feciono all'isola del Silo in Arcipelago di
            Romania, e quella presono e sonne signori, e tolsolla a' Greci, ove nasce la mastica, la
            quale è di grande frutto e rendita.</p>
          <p>Lasceremo a dire delle novità delli strani, e torneremo a dire di nostri fatti di
            Firenze e d'altre parti d'Italia.</p>
        </div2>
        <div2 type="capitolo">
          <head>LXXI</head>
          <argument>
            <p rend="italic">Di certe novità che furono in questi tempi nel Regno.</p>
          </argument>
          <p>Nel detto anno, a dì VIII d'ottobre, passò per Firenze il cardinale d'Onbruno legato
            del papa, ch'andava nel Regno per recarsi in sua guardia per la Chiesa il detto Regno,
            per le discordie de' reali per la morte del re Andreas; da' Fiorentini gli fu fatto
            grande onore. Andato lui nel Regno, male vi fu veduto da quelli reali e per la reina, e
            peggio vi fu ubidito, e 'l paese tutto scommosso quasi in rubellione; e rubellossi
            l'Aquila per uno ser Ralli cittadino di quella col suo séguito, e coll'aiuto e favore di
            meser Ugolino de' Trinci signore di Fuligno, e più altre terre d'Abruzzi a petizione del
            re d'Ungheria, e 'l paese tutto corrotto a rubare i Comuni, e chi più potea. Il legato
            colla reina feciono più signori per giustizieri, ma poco furono ubiditi e temuti. Il
            legato veggendo così corrotto il paese, se n'andò a dimorare a Benevento, e poco era
            tenuto a capitale.</p>
        </div2>
        <div2 type="capitolo">
          <head>LXXII</head>
          <argument>
            <p rend="italic">Di certi ordini si feciono in Firenze, che niuno forestiere non potesse
              avere ufici di Comune, e come si compié il ponte a Santa Trinita.</p>
          </argument>
          <p>Nel detto anno, a dì XVIIII d'ottobre, si fece ordine e dicreto in Firenze che nullo
            forestiere fatto cittadino, il quale il padre e·ll'avolo ed elli non fossono nati in
            Firenze o nel contado, non potesse essere uficiale o avere alcuno uficio, nonistante che
            fosse eletto o insaccato, sotto certa grande pena. E questo si fece per molti artefici
            minuti veniticci delle terre d'intorno, sotto titolo di reggenti delle XXI capitudini
            dell'arti; erano insaccati priori e altri assai ufici. Ed era il loro un gran fastidio,
            che con maggiore audacia e prosunzione usavano il loro maestrato e signoria, che non
            facieno gli antichi originali cittadini. Ben fu questa motiva opera di capitani di parte
            guelfa e di loro consiglio, che parea loro vi si mischiassono di Ghibellini, e per
            afiebolire il reggimento delle XXI capitudini dell'arti che reggevano la città; e fu
            quasi uno cominciamento di rivolgimento di stato per le sequele che ne seguirono
            apresso, come inanzi ne faremo menzione.</p>
          <p>Nel detto anno, a dì IIII d'ottobre, si serrò l'arco di mezzo del ponte da Santa
            Trinita con III pile e archi; molto bene fondato e ricco lavorio, e costò da XX<hi rend="sup">M</hi> fiorini d'oro, e fecevisi in su una pila una bella cappella di San
            Michele Agnolo.</p>
        </div2>
        <div2 type="capitolo">
          <head>LXXIII</head>
          <argument>
            <p rend="italic">D'uno grande caro che fu in Firenze e d'intorno e in più parti.</p>
          </argument>
          <p>Nel detto anno MCCCXLVI, cominciandosi la cagione d'ottobre e di novembre MCCCXLV, al
            tempo della sementa furono soperchie piove, sicché corruppono la sementa, e poi l'aprile
            e 'l maggio e giugno vegnente MCCCXLVI non finò di piovere, e talora tempeste, onde per
            simile modo si perdé la sementa delle biade, e·lle seminate si guastarono; e·cciò avenne
            quasi in più parti di Toscana e d'Italia, e in Proenza, e Borgogna, e Francia (onde
            nacque grande fame e caro ne' detti paesi), ed a Genova, e a Vignone in Proenza, ov'era
            il papa colla corte di Roma. E·cciò avenne, secondo dissono gli astrolagi e maestri in
            natura, per la congiunzione passata di Saturno e di Giove e di Marti nel segno
            dell'Aquario, come adietro è per noi fatta menzione.</p>
          <p>Onde avenne che già sono più di cento anni passati non fu sì pessima ricolta in questo
            paese di grano e biada, di vino e d'olio e di tutte cose, come fu in questo anno. E 'l
            vino valse di vendemmia il comunale da fiorini VI in VIII il cogno, e quasi non rimasono
            colombi e polli per difetto d'esca, e valea il paio di capponi fiorini uno d'oro e libre
            IIII, e non se ne trovavano; e' pollastri per Pasqua soldi XII il paio, e' pippioni
            soldi X, e·ll'uovo danari IIII o V danari, e non se ne trovavano; e·ll'olio montò in
            libre VIII l'orcio. Per difetto di ciò la carne di castrone e di bue grosso e di porco
            montò in danari XX in soldi II la libra, e quella della vitella in soldi II e mezzo in
            soldi III la libra, e fu gran caro di frutte e di camangiare; e tutto ciò fu per la
            cagione sopradetta. Per la qual cosa, avegna che per li tempi passati alcuni anni fosse
            caro, pure si trovava della vittuaglia in alcuna contrada; ma questo anno quasi non se
            ne trovava, imperciò che·lle terre non rispuosono al quarto, né tali al sesto del dovuto
            e usato tempo. E valse di ricolta lo staio del grano presso a soldi XXX, montando ogni
            dì; e inanzi che fosse l'altra ricolta, o calen di maggio MCCCXLVII, montò a fiorino uno
            d'oro lo staio; e·llo staio dell'orzo e delle fave in soldi L lo staio, e·ll'altre biade
            all'avenante; ella crusca in soldi XI lo staio e più, che non se ne trovava per danaio;
            e sarebbe il popolo morto di fame, se non fosse la larga e buona provedenza fatta per lo
            Comune, come diremo apresso.</p>
          <p>E·ffu sì grande la nicissità, che·lle più delle famiglie di contadini abandonarono i
            poderi, e rubavano per la fame l'uno all'altro ciò che trovavano, e molti ne vennero
            mendicando in Firenze, e così di forestieri d'intorno, ch'era una piatà a vedere e
            udire, e non si poteno lavorare le terre né seminare; se non che coloro cui erano, se
            n'avieno il podere, convenia che pascesse quelli che·lle lavoravano, e fornire di seme,
            e quello con grande necessità e costo. E con tutto che·ll'anno MCCCXXVIIII e del MCCCXL
            fosse gran caro, come adietro in que' tempi facemmo menzione, ma pure del grano e della
            biada si trovava in città e in contado; ma in questo anno non si trovava né grano né
            biada, ispezialmente in contado a più di lavoratori e contadini.</p>
          <p>Il Comune si provide e comperòne e fece mercati, con caparra di moneta con certi
            mercatanti genovesi e fiorentini e altri, di XL<hi rend="sup">M</hi> moggia di grano di
            Pelago, di Cicilia, di Sardigna, e da Tunisi, e di Barberia, e di Calavra, e di IIII<hi rend="sup">M</hi> moggia d'orzo, ma non ci se ne potéo conducere per la via di Pisa in
            tutto che moggia XXII<hi rend="sup">M</hi> di grano, e moggia MDCC d'orzo, il quale
            venne costato, posto in Firenze, fiorini XI d'oro il moggio del grano, e fiorini VII il
            moggio dell'orzo. Ma perché non avemmo tutto quello che per lo nostro Comune fu
            comperato, sì fu la cagione però che i Pisani n'avieno bisogno grande di grano, e simile
            i Genovesi, che per forza si prendeno il grano della nostra compera giunto in Porto
            Pisano, tanto che si fornivano inanzi a·nnoi; e questo ci diede grande difetto, e più
            volte grande stretta e paura, e non ce ne potavamo atare. Di Romagna e di Maremma ne
            fece venire il Comune quello si potéo avere di grazia da quelli signori e Comuni, al di
            dietro intorno di moggia II<hi rend="sup">M</hi>CC, e costò caro, da fiorini XX d'oro il
            moggio, ond'ebbe tra d'interesso colla spesa il Comune più di XXX<hi rend="sup">M</hi>
            fiorini d'oro. Bene si trovò che certi ch'erano camarlinghi de' detti uficiali aveano
            frodato il Comune falsare per la misura e 'l peso del pane, e mischiare il grano col
            loglio e altre biade, onde trassono di guadagno grossa quantità, i quali furono presi e
            condannati in fiorini X<hi rend="sup">M</hi> d'oro a ristituzione del Comune. E nota che
            tutto questo è infama grande di mali cittadini e di coloro che·lli chiamano agli ufici,
            se colpa v'ebbono, come si disse, e confessaro per tormento. Ed era rimaso al Comune
            della provisione dell'anno passato da moggia MDCC di grano; sicché in tutto fu il
            soccorso e fornimento del Comune da XXVI<hi rend="sup">M</hi>D di moggia di grano e da
            MDCC moggia d'orzo.</p>
          <p>Al cominciamento gli uficiali del Comune faceano mettere per dì in piazza moggia LX in
            LXXX di grano a soldi XL lo staio; e poi montando il grano a soldi L e·ll'orzo a soldi
            XL lo staio; ma tutto questo non fornia per li molti contadini ch'erano ritratti nella
            città sanza gli altri cittadini bisognosi. Feciono gli uficiali del Comune fare in su i
            casolari de' Tedaldini di porta San Piero, ch'è uno grande compreso, X forni con palchi
            e chiuso a porte per lo Comune, ove per uomini e femmine di dì e di notte si facea pane
            della farina del grano del Comune sanza aburattare o trarne crusca, ch'era molto grosso
            e crudele a vedere e a mangiare, di peso d'once VI l'uno, che se ne facea per istaio da
            VIIII serque, e cocevasene il dì da LXXXV in C moggia; e poi si stribuiva la mattina a
            cenno della campana grossa de' priori a più chiese e canove per tutta la città, e di
            fuori dalle mastre porte per li contadini d'intorno presso alla città del piviere San
            Giovanni, e d'altri pivieri che venieno alle porti per esso, e davanne per bocca II pani
            per danari IIII l'uno. E soprabondò tanta gente, e che·nne volieno più che due pani per
            bocca, che per la calca gli uficiali non potieno cospicere; sì ordinaro di dare il pane
            alle famiglie per iscritte e polizze, II pani per bocca. E trovossi in mezzo aprile nel
            MCCCXLVII che da LXXXXIIII<hi rend="sup">M</hi> bocche erano, che n'avieno a dispensare
            per dì; e di questo sapemmo il vero dal mastro uficiale della piazza, che ricevea le
            scritte e polizze.</p>
          <p>Omai potete avisare, chi·ssa albitrare come innumerabile popolo era ritratto per la
            carestia in Firenze a pascersi; e nel detto numero non erano i cittadini e loro famiglie
            ch'erano forniti per loro vivere, e non volieno pane di Comune, o comperavano del
            migliore pane alle piazze o a' fornai danari VIII il pane, e tale X in XII il meglio,
            ché ciascuno potea fare e vendere pane sanza ordine o di peso o di pregio, e non
            contando i religiosi mendicanti né i poveri che viveano di limosine, ch'erano sanza
            numero, che di tutte le terre circustanti erano per lo caro ch'aveno acommiatati e
            ridotti in Firenze, ond'era una continua battaglia quella di poveri e di dì e di notte
            a' cittadini. E con tutto il bisogno e·lla grande nicissità del Comune e di cittadini,
            non si acommiatò povero niuno, né forestiere o contadino che fossero, ma al continuo
            pasciuti di limosine al convenevole, considerando il disordinato caro e fame; e per più
            ricchi e buoni e piatosi cittadini si feciono di belle e di larghe limosine, onde dovemo
            sperare in Dio, che non guarderà alli soperchi peccati de' cittadini, ché, come avemo
            detto adietro, la città nostra n'è bene fornita; ma per le limosine e pe' buoni e cari
            cittadini Iddio compenserà, se fia suo piacere la misericordia, come fece a quelli di
            Ninive, «però che·lla limosina spegne il peccato»; <foreign lang="lat">dixit
            Domino</foreign>.</p>
          <p>Avenne come piacque a·dDio, per la festa di san Giovanni Battista MCCCXLVII,
            sforzandosi delle primaticce ricolte, subitamente calò il grano novello di soldi XL in
            XXII, e 'l vecchio del Comune in soldi XX lo staio; e·ll'orzo in soldi XI in X. Per
            questo sùbito calare del grano i fornai e chi facea pane a vendere innarravano il grano
            a gara, e subitamente il feciono rimontare in presso a soldi XXX lo staio, e feciono
            postura di non far pane a vendere se non con certo loro ordine, per sostenere il caro.
            Per la qual cosa il popolo si commosse contro a·lloro, e fu quasi la città per correre a
            romore e ad arme, se non che per li savi rettori s'aquetò il romore, e uno, che·nne fu
            cominciatore, ne fu impiccato; e 'l grano tornò al suo stato di soldi XXII lo staio. E
            poi in piena ricolta del mese d'agosto e di settembre si riposò da soldi XVII in XX,
            bene che poi rimontò per lo caro stato; che·ffu una grande consolazione al popolo per la
            fame passata. Ma bene lasciò, com'è usato, ancora alquanta carestia e per conseguente
            infermità e mortalità, come per lo 'nanzi si troverrà leggendo.</p>
          <p>Lasceremo di questa passione della carestia e fame, e diremo d'altre cose che furono in
            questi tempi.</p>
        </div2>
        <div2 type="capitolo">
          <head>LXXIV</head>
          <argument>
            <p rend="italic">Come messer Luchino Visconti signore di Melano ebbe la città di
            Parma.</p>
          </argument>
          <p>Tegnendo la città di Parma i marchesi da Esti da Ferrara, che·ll'avieno comperata da
            meser Ghiberto da Coreggia, come in alcuno capitolo adietro facemmo menzione, messer
            Luchino signore di Melano al continovo la guerreggiava colle sue forze e coll'aiuto di
            quelli da Gonzago signori di Mantova e di Reggio, e per dispetto e contradio di meser
            Mastino ch'era i·llega co' detti marchesi, e quasi per lui la tenieno; essendo
            circundata di qua della città di Reggio, e di là da Mantova e da Piagenza e dalle terre
            di meser Luchino, e male poteno avere aiuto né soccorso da meser Mastino e da altri loro
            amici e da Ferrara sanza grande pericolo; si cercaro loro accordo con meser Luchino, al
            quale si diede compimento all'uscita del mese di settembre MCCCXLVI, che·ssi feciono
            compari di meser Luchino d'un suo figliuolo, e renderli Parma, ed ebbono da·llui LX<hi rend="sup">M</hi> fiorini d'oro; e riebbono per patti il loro castello di San Filice
            e' loro prigioni che tenieno quelli da Gonzago, e con grande festa n'andarono con meser
            Luchino a Milano affare il suo figliuolo cristiano, e fermarono lega e compagnia
            insieme.</p>
          <p>E nota s'elli ha tra' Cristiani al suo tempo nullo re, se non se quello di Francia e
            quello d'Inghilterra e d'Ungheria, di tanto podere quanto mesere Luchino, che tenea del
            continuo più di III<hi rend="sup">M</hi> cavalieri al soldo, e talora IIII<hi rend="sup">M</hi> e V<hi rend="sup">M</hi> e più, che non ha re tra' Cristiani che·lli tenga. E
            signoreggiava le 'nfrascritte XVII città colle loro castella e contadi Milano, Commo,
            Bergamo, Brescia, Lodi, Moncia, Piagenza, Pavia, Cremona, Cremma, Asti, Tortona,
            Allessandra, Noara, Vercelli, Torino, e ora Parma.</p>
          <p>Ma guardisi del proverbio che disse Marco Lombardo al conte Ugolino di Pisa, quand'era
            nella sua maggiore felicità e stato; come dicemmo nel suo capitolo, ch'egli era meglio
            disposto a ricevere la mala miccianza, e così gli avenne. E a meser Mastino signore di
            XI cittadi le perdé tutte, se non se Verona e Vincenza, e in quelle fu osteggiato. E
            però non si dee niuno groriare troppo delle filicità mondane, e spezialmente i tiranni;
            che la fallace fortuna come dà a·lloro co·llarga mano, così ritoglie; e questo basti a
            tanto, e tosto si vedrà il fine.</p>
        </div2>
        <div2 type="capitolo">
          <head>LXXV</head>
          <argument>
            <p rend="italic">Come il conte di Fondi sconfisse la gente della reina moglie che fu del
              re Andreas.</p>
          </argument>
          <p>In questi tempi il conte di Fondi, nipote che·ffu di papa Bonifazio, a petizione del re
            d'Ungheria prese Terracina e il castello d'Itri presso di Gaeta per cominciare la guerra
            da quella parte alla reina e a' reali di Napoli, i quali vi mandarono DC cavalieri e
            pedoni assai del Regno, per assediare il detto castello d'Itri. Il conte fece suo sforzo
            di gente di Campagna, e con CC cavalieri tedeschi ch'avea furono CCCC a cavallo e gente
            a piè assai, e assalì la detta oste e miseli inn–isconfitta; ov'ebbe assai di presi e di
            morti; e·lla città di Gaeta quasi si rubellò, tegnendosi per loro medesimi, sanza
            rispondere a' reali o alla reina di Napoli.</p>
          <p>In questi tempi, all'entrante d'ottobre, morì a Napoli quella si facea chiamare
            imperadrice di Gostantipoli, figliuola che fu di meser Carlo di Valos di Francia, e
            moglie che·ffu del prenze di Taranto. Di questa si disse ch'ordinò colla moglie del re
            Andreas sua nipote la morte del detto re, e con più altri signori e baroni, come
            racontammo nel capitolo adietro della morte del re Andreas, per darla per moglie a meser
            Luigi di Taranto suo figliuolo, come fece poi, come diremo alquanto inanzi. Ed ella dopo
            la morte del prenze suo marito portò mal nome di sua persona, se vero fu, che palese si
            dicea, che infra gli altri suoi amadori tenea meser Niccola Acciaiuoli nostro cittadino
            per suo amico, ed ella il fece cavaliere e fecelo molto ricco e grande. Lasceremo
            alquanto di fatti del Regno, e torneremo a' fatti e guerra del re d'Inghilterra.</p>
        </div2>
        <div2 type="capitolo">
          <head>LXXVI</head>
          <argument>
            <p rend="italic">Come fu sconfitto il re Davit di Scozia dagl'Inghilesi a Durem.</p>
          </argument>
          <p>Essendo il re Aduardo d'Inghilterra rimaso di qua da mare all'asedio di Calese, come
            lasciammo adietro, il re di Francia dopo la sua sconfitta tornò a Parigi, e sommosse
            tutto il suo reame ed i suoi amici per ragunare gente maggiore che di prima, per
            vendicarsi del re d'Inghilterra, e levarlo dall'asedio di Calese. E oltre a·cciò rimandò
            inn Iscozia Davit di Brustro re di Scozia, che·ffu co·llui alla battaglia, e diègli
            molti danari e gente d'arme, acciò che di Scozia venisse con sua oste inn–Inghilterra.
            Il quale giunto inn–Iscozia, e sapiendo che 'l re d'Inghilterra era colla sua oste
            dell'Inghilesi a Calese, ragunò sua oste di bene L<hi rend="sup">M</hi> uomini tra piè e
            a cavallo di suoi Scotti, e·lla gente gli avea data il re di Francia, e passò inn
            Inghilterra insino alla città di Durem, faccendo gran danno al paese di ruberia e
            d'arsione.</p>
          <p>Certi baroni ch'erano rimasi inn–Inghilterra alla guardia del reame, onde fu capo<gap/>
            e none isbigottiti perché non vi fosse il loro re, ragunarono bene XVI<hi rend="sup">M</hi> uomini buona gente d'arme tra a cavallo e a piè, la più gran parte Inghilesi e
            Gualesi, e francamente vennero contro al re di Scozia e sua oste, ch'erano tre tanti di
            loro, e al valico della riviera dell'Ombro gli asaliro vigorosamente. Gli Scotti del
            sùbito assalto e dubitandosi che gl'Inghilesi non fossono in maggior quantità, si misero
            in volta e furono sconfitti, e molti Scotti vi rimasero presi e morti, e fuvi preso il
            loro re Davit e 'l figliuolo, e menati presi a Londra; e·cciò fu a dì XVI d'ottobre
            MCCCXLVI. E nota ch'ancora è, e fia sempre, che 'l nostro Idio Sabaot fa vincere e
            perdere le battaglie a cui gli piace, non guardando a numero e forza di gente, secondo i
            suoi giudici per punizione di peccati di re e de' popoli.</p>
        </div2>
        <div2 type="capitolo">
          <head>LXXVII</head>
          <argument>
            <p rend="italic">Ancora della guerra di Guascogna.</p>
          </argument>
          <p>Dopo la sconfitta ch'ebbe il re di Francia dal re d'Inghilterra a Crescì, come adietro
            facemmo menzione, il conte d'Ervi, ch'era per lo re d'Inghilterra in Guascogna, non
            istette ozioso, ma più vigorosamente e con più audacia e baldanza con sua oste
            proccedette contro alla gente del re di Francia, cavalcando il paese; e·lla gente del re
            di Francia impaurita e sbigottita molto, però che se n'era partito meser Giovanni
            figliuolo del re di Francia con sua oste, e venuto verso Parigi per la vittoria ch'ebbe
            il re d'Inghilterra sopra il re di Francia a Crescì; sì·lli si arrendéo la terra di San
            Giovanni Angiulini, e·lla città di Pittieri, e·lLisignano, e Minorto, e Santi in
            Santogia, con più altre castella e ville, sanza alcuna risistenza; e quelle rubò d'ogni
            sustanzia, e ritennesi San Giovanni e·lLisignano e Minorto, e quelle fornì di sua gente
            per guerreggiare il paese; onde il paese era in gran tremore, e tutta tolosana infino a
            Tolosa. Fatto il conte d'Ervi il detto conquisto, fornì le terre e frontiere di gente
            d'arme, e tornossi inn–Inghilterra.</p>
          <p>Partito il conte d'Ervi del paese, que' di Pittieri colle loro vicinanze, sanz'altro
            capitano del re di Francia, feciono una cavalcata, credendosi riprendere Lisignano che
            facea loro una grande guerra, e furonvi isventuratamente sconfitti dal conte di
            Monforte, ed erano tre cotanti che·lla gente del re d'Inghilterra; e così aviene chi è
            in volta di fortuna. Lasceremo alquanto della guerra del re di Francia a quello
            d'Inghilterra, e diremo del nuovo eletto imperadore.</p>
        </div2>
        <div2 type="capitolo">
          <head>LXXVIII</head>
          <argument>
            <p rend="italic">Come Carlo re di Buem fu confermato per lo papa e per la Chiesa a esere
              imperadore, e come prese la prima corona.</p>
          </argument>
          <p>Nel detto anno MCCCXLVI a Vignone, ov'era il papa colla corte, essendovi venuti
            ambasciadori di Carlo re di Buem colla sua confermagione della lezione dello 'mperio
            fatta di lui, come adietro facemmo menzione, il papa a priego e stanza del re di
            Francia, e per abattere il titolo dello 'mperio del Bavero, sì confermò a essere degno
            imperadore il detto Carlo con autorità di santa Chiesa, commendandolo il papa di molte
            virtudi in suo sermone in piuvico consistoro, ove furono tutti i cardinali vescovi e
            prelati ch'erano in corte, e tutti i cortigiani che vi vollono essere, promettendogli
            ogni aiuto e favore alla sua dignità che·ssi potesse per santa Chiesa, e dandoli licenza
            che·ssi potesse coronare della prima corona inn–Alamagna, ov'elli volesse, e per quale
            vescovo o arcivescovo ch'a·llui piacesse, nonistante il luogo consueto d'Asia la
            Cappella, o coronare per l'arcivescovo di Cologna; e ciò fu a dì VI di novembre gli anni
            MCCCXLVI.</p>
          <p>Il detto Carlo avuta dal papa la sua confermagione, sanza indugio, non potendosi
            coronare ad Asia la Cappella per la forza del Bavero e de' suoi amici ch'era in quello
            paese ragunato con forza d'arme per contastarlo, sì·ssi fece coronare a una terra
            che·ssi chiama Bona presso di Cologna, in forza di lui e di suoi amici, non tenendo tre
            dì campo in arme, come dice ed è consueto per dicreto; e·cciò fu il dì di santa
            Caterina, dì XXV di novembre MCCCXLVI. E pochi signori e baroni d'Alamagna furono alla
            sua coronazione, però che·lla maggiore parte tenieno con Lodovico di Baviera chiamato
            Bavero. Lasceremo alquanto delle novità di là da' monti e del nuovo imperio, infino che
            luogo e tempo sarà, e torneremo a dire di fatti di Firenze e di nostro paese che furono
            in que' tempi.</p>
        </div2>
        <div2 type="capitolo">
          <head>LXXIX</head>
          <argument>
            <p rend="italic">Di novità fatte in Firenze per cagione degli ufici del Comune.</p>
          </argument>
          <p>Nel detto anno, avendosi in Firenze novelle della confermazione e prima coronazione del
            nuovo imperadore Carlo di Buem, come detto avemo, considerando ch'egli era nipote dello
            'mperadore Arrigo di Luzimborgo, il quale fu all'asedio di Firenze, e trattocci come
            suoi nimici e ribelli, come ne' suoi processi al suo tempo facemmo menzione; e con tutto
            che 'l papa e·lla Chiesa mostri di favorallo, per quelli della parte guelfa in Firenze
            se n'ebbe gran sospetto. E sentendo e sapiendo che ne' bossoli, overo borse della
            lezione de' priori avea mischiati più Ghibellini sotto nome d'artefici delle XXI
            capitudini dell'arti, e d'esere buoni uomini e popolari, più consigli se ne tennero per
            correggere la detta lezione de' priori.</p>
          <p>Ma era tanto il podere delle capitudini dell'arti e delli artefici, e per tema di non
            comuovere la terra a romore e ad arme, che si rimase di non fare cerna, o toccare la
            lezione di priori; ma per contentare in parte i Guelfi si fece a dì XX di gennaio,
            dicreto e riformagione che d'allora inanzi nullo Ghibellino, il quale, elli o suo padre,
            suo congiunto, dal MCCCI in qua fosse stato ribello, o in terra ribella stato, o venuto
            contro al nostro Comune, potesse avere niuno uficio; e se fosse eletto, pena a' lettori
            o·llui che ricevesse fiorini M d'oro o·lla testa; e che niuno altro, il quale non fosse
            vero Guelfo e amatore di parte di santa Chiesa, bene ch'elli né suoi non fossono stati
            ribelli, non possa avere alcuno uficio, a pena di libre D e alle signorie, ove ne fosse
            acusato, pena libre M se nol condannasse; e·lla pruova di ciò si dovesse fare per VI
            testimoni di piuvica fama, aprovati i detti testimoni fossero idoni, se·ll'accusato
            fosse artefice, per li consoli di sua arte, e se fosse l'accusato iscioperato, i detti
            VI testimoni aprovati per li priori, e XII loro consiglieri; e funne condannato Ubaldino
            Infangati, perché accettò l'uficio di XVI sopra i sindacati de' falliti in libre D; e
            alcuni altri per quello uficio e altri ufici, per non esere condannati né isvergognati,
            non accettaro né vollono giurare i detti ufici, e altri Guelfi furono messi in quello
            scambio.</p>
        </div2>
        <div2 type="capitolo">
          <head>LXXX</head>
          <argument>
            <p rend="italic">Di novità ch'ebbe in Arezzo simile per cagione degli ufici.</p>
          </argument>
          <p>All'entrante del mese di novembre del detto anno nella città d'Arezzo si levò romore, e
            furono sotto l'arme per cagione che a' Guelfi d'Arezzo, ond'erano capo i Bostoli, per
            potere meglio tiranneggiare i loro cittadini, dicendo che parea loro che troppi
            Ghibellini fossono mischiati co·lloro agli ufici e reggimento della città; e convenne si
            facesse la cerna, e che i Ghibellini ch'erano ne' sacchetti, overo bossoli, per essere
            rettori e uficiali, ne fossono tratti. E tutto questo avenne per gelosia del nuovo
            imperadore, onde seguì poi assai sconcio alla città d'Arezzo e a' detti della casa de'
            Bostoli, come si troverrà per inanzi leggendo.</p>
        </div2>
        <div2 type="capitolo">
          <head>LXXXI</head>
          <argument>
            <p rend="italic">Come la città di Giadra inn–Ischiavonia s'arrendé a' Viniziani.</p>
          </argument>
          <p>Nel detto anno, il dì di santo Tommaso di dicembre, la città di Giadra inn–Ischiavonia,
            ove i Viniziani erano stati sì lungamente ad asedio, per difalta di vittuaglia
            s'arenderono al Comune di Vinegia, salve le persone e l'avere, rimanendosi sotto la
            signoria di Vinegia per lo modo s'erano inanzi si rubellassono. Il re d'Ungheria, a·ccui
            petizione e baldanza Giadra s'era rubellata, e di ragione n'era signore e sovrano, come
            adietro facemmo menzione, no·lli poté soccorrere per difalta e fame ch'era
            inn–Ischiavonia; non vi poté venire né mandare suo oste né poterla far fornire. Néd
            eziandio il detto re d'Ungheria non potéo seguire la sua impresa di passare in Puglia,
            per la carestia e fame che·ffu quasi in tutta Italia e in più parti, e maggiormente
            inn–Ischiavonia.</p>
        </div2>
        <div2 type="capitolo">
          <head>LXXXII</head>
          <argument>
            <p rend="italic">Di certe novità che furono nel castello di Sa·Miniato e come si diedono
              alla signoria e guardia del Comune di Firenze per V anni.</p>
          </argument>
          <p>Nel detto anno, del mese di febraio, essendo podestà di Sa·Miniato mesere Guiglielmo
            delli Oricellai popolano di Firenze, volendo fare giustizia di certi malfattori i quali
            erano masnadieri di Malpigli e Mangiadori, le dette case co·lloro sforzo d'amici con
            armata mano levaro la terra a romore, e per forza tolsono i malfattori alla detta
            podestà, e voleno disfare gli ordini del popolo. Se non che' popolani di Sa·Miniato
            furono ad arme, e col sùbito soccorso delle masnade di Fiorentini ch'erano nel Valdarno
            di sotto, a·ccavallo e a piè vi trassono, onde il popolo si difese e guarentì, e 'l
            Comune di Firenze vi mandò loro ambasciadori per riformare la terra, e così feciono; per
            la qual cosa il popolo e Comune di Sa·Miniato, di loro buona volontà e per vivere in
            pace, dierono la signoria e guardia della loro terra al Comune di Firenze per V anni.</p>
          <p>E poi per fortificare il popolo di Sa·Miniato si fece, dì XIII d'ottobre MCCCXLVII,
            riformagione in Firenze, che' grandi di Firenze s'intendessono e fossono grandi e
            trattati per grandi in Sa·Miniato, acciò che non potessono fare forza e violenze a'
            popolani, e che i grandi di Sa·Miniato s'intendessono per grandi in Firenze. E ordinossi
            di raforzare la rocca e fare via chiusa di mura larga braccia XVI dalla rocca alle mura
            di fuori, con una porta, alle spese comuni del Comune di Firenze e di Sa·Miniato, acciò
            che 'l Comune di Firenze avesse spedita l'entrata ella guardia della detta rocca. E
            ordinossi di fare un ponte sopra il fiume de l'Elsa alle spese de' detti due Comuni,
            acciò che quando bisognasse, ad ogni tempo, la forza di Fiorentini potesse essere in
            Sa·Miniato alla loro difesa.</p>
        </div2>
        <div2 type="capitolo">
          <head>LXXXIII</head>
          <argument>
            <p rend="italic">Di certe novità e ordini che·ssi feciono in Firenze per lo caro ch'era,
              e mortalità.</p>
          </argument>
          <p>Essendo in Firenze e d'intorno il caro grande di grano e d'ogni vittuaglia, come poco
            adietro avemo fatta menzione, essendone afritti i cittadini e contadini, spezialmente i
            poveri e impotenti, e ogni dì venia montando il caro ella difalta; e oltre a·cciò
            conseguente cominciata grande infermità e mortalità, il Comune provide e fece dicreto a
            dì XIII di marzo che niuno potesse esere preso per niuno debito di fiorini C d'oro, o da
            indi in giù, infino a calen di agosto vegnente, salvo all'uficiale della mercatantia da
            libre XXV in su, acciò che·ll'impotenti non fossono tribolati di loro debiti, avendo la
            passione della fame e mortalità. E oltre a·cciò feciono ordine che nessuno potesse
            vendere lo staio del grano più di soldi XL; e chi·nne recasse di fuori del contado di
            Firenze per vendere, avesse dal Comune fiorino uno d'oro del moggio; ma non si potéo
            osservare, che tanto montò la carestia e difalta, che·ssi vendea fiorino uno d'oro lo
            staio, e talora libre IIII; e se non fosse la provisione del Comune, come dicemmo
            adietro, il popolo moria di fame.</p>
          <p>E per la pasqua di Risoresso seguente, che·ffu in calen di aprile MCCCXLVII, il Comune
            fece offerta di tutti i prigioni ch'erano nelle carcere che riavessero pace da' loro
            nimici, e stati in prigione da calen di febraio adietro; e chiunque v'era per debito da
            libre C in giù, rimanendo obrigato al suo creditore; e·ffu gran bene e limosina, che per
            la 'nopia è·ggià cominciata la mortalità, ogni dì morivano nelle carcere due o tre
            prigioni; furono gli oferti in quello dì CLXXIII, che ve ne avea più di D in più in
            grande inopia e povertà. E poi a l'uscita di maggio per le sudette cagioni si fece
            riformagione per lo Comune di Firenze, che chiunque fosse nelle carcere o fosse in bando
            di pecunia da fiorini C d'oro in su, ne potesse uscire pagando al Comune in danari
            contanti soldi III per libra di quello fosse condannato o sbandito, e scontando ancora i
            soldi XVII per libra del debito del Comune che s'avea chi·llo volea comperare per XXVIII
            o XXX per C da coloro che doveano avere dal Comune, che venia la detta gabella di pagare
            da soldi VII e mezzo per libra. Certi gli pagaro e uscirono di bando e di prigione, ma
            non furo guari; tanto era povero il comune popolo di cittadini per lo caro e·ll'altre
            aversità occorse.</p>
        </div2>
        <div2 type="capitolo">
          <head>LXXXIV</head>
          <argument>
            <p rend="italic">Di grande mortalità che·ffu in Firenze, ma più grande altrove, come
              diremo apresso.</p>
          </argument>
          <p>Nel detto anno e tempo, come sempre pare che segua dopo la carestia e fame, si cominciò
            in Firenze e nel contado infermeria, e apresso mortalità di genti, e spezialmente in
            femine e fanciulli, il più in poveri genti, e durò fino al novembre vegnente MCCCXLVII
            ma però non fu così grande, come fu la mortalità dell'anno MCCCXL come adietro facemmo
            menzione; ma albitrando al grosso, ch'altrimenti non si può sapere a punto in tanta
            città come Firenze, ma in di grosso si stimò che morissono in questo tempo più di
              IIII<hi rend="sup">M</hi> persone, tra uomini e più femmine e fanciulli; morirono bene
            de' XX l'uno; e fecesi comandamento per lo Comune che niuno morto si dovesse bandire, né
            sonare campane alle chiese, ove i morti si sotterravano, perché·lla gente non
            isbigottisse d'udire di tanti morti. E·lla detta mortalità fu predetta dinanzi per
            maestri di strologia, dicendo che quando fu il sostizio vernale, cioè quando il sole
            entrò nel principio dell'Ariete del mese di marzo passato, l'ascendente che·ffu nel
            detto sostizio fu il segno della Vergine, e 'l suo signore, cioè il pianeto di Mercurio,
            si trovò nel segno dell'Ariete nella ottava casa, ch'è casa che significa morte; e se
            non che il pianeto di Giove, ch'è fortunato e di vita, si ritrovò col detto Mercurio
            nella detta casa e segno, la mortalità sarebbe stata infinita, se fosse piaciuto a·dDio.
            Ma·nnoi dovemo credere e avere per certo che Idio promette le dette pestilenze
            e·ll'altre a' popoli, cittadi e paesi per pulizione de' peccati, e non solamente per
            corsi di stelle, ma talora, siccome signore dell'universo e del corso del celesto, come
            gli piace; e quando vuole, fa accordare il corso delle stelle al suo giudicio; e questo
            basti in questa parte e d'intorno a Firenze del detto delli astrolagi.</p>
          <p>La detta mortalità fu maggiore in Pistoia e Prato e nelle nostre circustanze
            all'avenante della gente di Firenze, e maggiore in Bologna e in Romagna, e maggiore a
            Vignone e in Proenza ov'era la corte del papa, e per tutto il reame di Francia. Ma
            infinita mortalità, e che più durò, fu in Turchia, e in quelli paesi d'oltremare, e tra'
            Tarteri. E avenne tra' detti Tarteri grande giudicio di Dio e maraviglia quasi
            incredibile, e·ffu pure vera e chiara e certa, che tra 'l Turigi e 'l Cattai nel paese
            di Parca, e oggi di Casano signore di Tartari in India, si cominciò uno fuoco uscito di
            sotterra, overo che scendesse da cielo, che consumò uomini, e bestie, case, alberi,
            e·lle pietre e·lla terra, e vennesi stendendo più di XV giornate atorno con tanto
            molesto, che chi non si fuggì fu consumato, ogni criatura e abituro, istendendosi al
            continuo. E gli uomini e femine che scamparono del fuoco, di pistolenza morivano. E alla
            Tana, e Tribisonda, e per tutti que' paesi non rimase per la detta pestilenza de' cinque
            l'uno, e molte terre vi s'abandonaro tra per pestilenzia, e tremuoti grandissimi, e
            folgori. E per lettere di nostri cittadini degni di fede ch'erano in que' paesi, ci ebbe
            come a Sibastia piovvono grandissima quantità di vermini grandi uno sommesso con VIII
            gambe, tutti neri e coduti, e vivi e morti, che apuzzarono tutta la contrada, e
            spaventevoli a vedere, e cui pugnevano, atosicavano come veleno.</p>
          <p>E in Soldania, in una terra chiamata Alidia, non rimasono se non femmine, e quelle per
            rabbia manicaro l'una l'altra. E più maravigliosa cosa e quasi incredibile contaro
            avenne in Arcaccia uomini e femine e ogni animale vivo diventarono a modo di statue
            morte a modo di marmorito, e i signori d'intorno al paese pe' detti segni si propuosono
            di convertire alla fede cristiana; ma sentendo il ponente e paesi di Cristiani tribolati
            simile di pistolenze, si rimasono nella loro perfidia. E a porto Talucco, inn–una terra
            ch'ha nome Lucco inverminò il mare bene X miglia fra mare, uscendone e andando fra terra
            fino alla detta terra, per la quale amirazione assai se ne convertirono alla fede di
            Cristo. E stesesi la detta pistolenza infino in Turchia e Grecia, avendo prima ricerco
            tutto Levante i·Misopotania, Siria, Caldea, Suria, Cipro, il Creti, i·Rodi, e tutte
            l'isole dell'Arcipelago di Grecia, e poi si stese in Cicilia, e Sardigna, Corsica, ed
            Elba, e per simile modo tutte le marine e riviere di nostri mari; ed otto galee di
            Genovesi ch'erano ite nel mare Maggiore, morendo la maggiore parte, non ne tornarono che
            quattro galee piene d'infermi, morendo al continuo; e quelli che giunsono a Genova,
            tutti quasi morirono, e corruppono sì l'aria dove arivavano, che chiunque si riparava
            co·lloro poco apresso morivano. Ed era una maniera d'infermità, che non giacia l'uomo
            III dì, aparendo nell'anguinaia o sotto le ditella certi enfiati chiamati gavoccioli, e
            tali ghianducce, e tali gli chiamavano bozze, e sputando sangue. E al prete che
            confessava lo 'nfermo, o guardava, spesso s'apiccava la detta pistilenza per modo
            ch'ogni infermo era abandonato di confessione, sagramento, medicine e guardie. Per la
            quale sconsolazione il papa fece dicreto, perdonando colpa e pena a' preti che
            confessassono o dessono sagramento alli infermi, e·lli vicitasse e guardasse. E durò
            questa pestilenzia fino a <gap/> e rimasono disolate di genti molte province e
            cittadini. E per questa pistilenza, acciò che Iddio la cessasse e guardassene la nostra
            città di Firenze e d'intorno, si fece solenne processione in mezzo marzo MCCCXLVII per
            tre dì. E tali son fatti i giudici di Dio per pulire i peccati de' viventi. Lasceremo
            della matera, e diremo alquanto de' processi di Carlo di Buem nuovo eletto
          imperadore.</p>
        </div2>
        <div2 type="capitolo">
          <head>LXXXV</head>
          <argument>
            <p rend="italic">Come Carlo di Buem eletto imperadore venne in Chiarentana.</p>
          </argument>
          <p>Nel detto anno, all'uscita del mese d'aprile e all'entrante di maggio MCCCXLVII, Carlo
            re di Bueme nuovamente eletto a esere imperadore e già confermato per la Chiesa, come
            adietro facemmo menzione, con aiuto di cavalieri di messer Luchino Visconti signore di
            Milano, e di meser Mastino della Scala signore di Verona, venne in Chiarentana per
            raquistare il paese, che in parte gli succedea per retaggio della madre, e per avere
            spedita l'entrata d'Italia; e rendéllisi la città di Trento e quella di Feltro e Civita
            Bellona colla forza del patriarca d'Aquilea per comandamento del papa, e arse il borgo e
            terra di Buzzano, e puosesi allo assedio a Tiralli. Sentendo ciò il marchese di
            Brandiborgo figliuolo del Bavero, ch'ancora cusava ragione in parte della detta contea
            per la madre, e ancora per la nimistà impresa contra il suo padre Bavero, avendosi fatto
            eleggere imperadore lui vivendo, si venne della Magna con grande cavalleria per
            soccorrere Tiralli e raquistare il paese.</p>
          <p>Sentendo la sua venuta il detto Carlo eletto imperadore, e ch'egli era con maggiore
            potenza di gente di lui, si partì con sua oste d'asedio dal detto Tiralli con alcuno
            danno di sua gente e con vergogna, perdendo parte del paese aquistato. Lasceremo
            alquanto di suoi fatti, e diremo ancora del processo della guerra del re di Francia e di
            quello d'Inghilterra, ch'ancora ne cresce matera.</p>
        </div2>
        <div2 type="capitolo">
          <head>LXXXVI</head>
          <argument>
            <p rend="italic">Di certo parlamento che fece il re di Francia per andare contro al re
              d'Inghilterra.</p>
          </argument>
          <p>Nel detto anno, il dì di domenica d'ulivo, il re di Francia fece grande ragunata di
            suoi baroni a Parigi, e fece suo parlamento richieggendo tutti i suoi baroni e prelati e
            Comuni di suo reame d'aiuto per fare suo oste contra al re d'Inghilterra, ch'era con suo
            oste all'asedio di Calese, come lasciammo adietro. E giurò di non fare mai co·llui pace
            o triegua infino a tanto che non avesse fatto vendetta della sconfitta ricevuta a
            Crescì, e dell'onta che 'l re d'Inghilterra avea fatta alla corona di Francia, d'essere
            venuto con oste in suo reame e d'essere ancora all'asedio di Calese. Il quale saramento
            non poté oservare, ma procacciò di farne suo podere in ragunando tutti i suoi baroni
            prelati e caporali di grandi Comuni e cittadi al suo parlamento. Nel quale parlamento
            tutti quelli del reame gli promissono aiuto di gente d'arme, i gentili uomini e gli
            altri di sussidio di moneta. E fece trarre di San Donigi la 'nsegna d'oro e fiamma, la
            quale per usanza non si trae mai, se non a grandi bisogni e necessitadi del re e del
            reame, la quale è adogata d'oro e di vermiglio; e quella diede al siri di<gap/> di
            Borgogna, nobile e gentile uomo e prode in arme; e comandato a tutti che
            s'aparecchiassono di seguirlo alla sua richesta; e poi si partì il parlamento.</p>
        </div2>
        <div2 type="capitolo">
          <head>LXXXVII</head>
          <argument>
            <p rend="italic">Del parlamento che fece il re d'Inghilterra co' Fiaminghi e col duca di
              Brabante.</p>
          </argument>
          <p>In questo medesimo tempo lo re d'Inghilterra, lasciata sua oste ordinata e fornita
            all'assedio di Calese, venne in Fiandra, e·llà fece suo parlamento co' rettori delle
            buone ville, e fuvi il duca di Brabante e 'l giovane conte di Fiandra, rimaso del conte
            suo padre, che morì alla battaglia di Crescì in servigio del re di Francia. E in quello
            parlamento ordinaro insieme lega e compagnia contro al re di Francia; e promissono
            parentado, il duca di Brabante di dare al figliuolo una sirocchia del re d'Inghilterra,
            e al giovane conte di Fiandra la figliuola; e ordinarono guidatore di Fiandra e del
            giovane conte il marchese di Giulieri. E·cciò fatto, il re d'Inghilterra si tornò alla
            sua oste allo assedio di Calese. Ma partito di Fiandra il detto parlamento, i detti
            parentadi e·llega non si oservarono per lo duca di Brabante, né per lo giovane conte di
            Fiandra, come assai tosto per lo innanzi faremo menzione, per procaccio e spendio del re
            di Francia. Lasceremo alquanto dire della detta guerra, e diremo d'altre novità d'Italia
            e della nostra città di Firenze.</p>
        </div2>
        <div2 type="capitolo">
          <head>LXXXVIII</head>
          <argument>
            <p rend="italic">Di novità e discordia che fu nella città di Genova.</p>
          </argument>
          <p>Nel detto anno, del mese d'aprile, essendo i Genovesi tra·lloro in discordia da' noboli
            al popolo, trattaro di dare il reggimento della terra, quasi come mediatore tra·lloro, a
            meser Luchino Visconti signore di Milano, e mandarli ambasciadori il popolo per sé, di
            darli la signoria limitata e a certo termine; e' noboli e' grandi aveano mandato per li
            loro ambasciadori ch'elli gliele voleano dare libera, tegnendosi mal contenti del
            reggimento del dugi e del popolo; onde messere Luchino sdegnato contro al popolo, non
            volendoli dare libera la signoria. Per la qual cosa tornati a Genova i detti
            ambasciadori, si levò il popolo a romore e ad arme, e corsono sopra i grandi, e presonne
            da L pure de' migliori, e impuosono loro di pena libre C<hi rend="sup">M</hi> di
            genovini, e convenne che li pagassono al Comune; e racchetossi il romore nella città,
            rimanendo il dogi e 'l popolo signori; e di caporali delle case di grandi il dogio mandò
            a' confini in diverse parti; ma i più ruppono i confini e fecionsi rubelli, e poi, come
            diremo inanzi, vennero sopra Genova.</p>
          <p>E di questo mese d'aprile essendo arrivate in Porto Pisano II cocche cariche di grano,
            che venia di Cicilia comperato per gli uficiali del Comune di Firenze, essendo in Genova
            gran caro di grano, mandaro loro galee in Porto Pisano, e combattero le dette cocche, e
            per forza le menarono a Genova, pagandone poi con male pagamento i mercatanti di cui era
            il carico, quello ch'a·lloro piacque. Per la quale ingiuria e tirannia fatta pe'
            Genovesi al Comune di Firenze subitamente montò il grano in Firenze a soldi XLV lo
            staio, poi salì tosto a fiorini uno d'oro e più. E per questa cagione e oltraggio di
            Genovesi ebbe in Firenze grande gelosia e paura che non mancasse la vittuaglia, e
            mandarono in Romagna a farne venire con gran costo e interesso del nostro Comune, come
            adietro facemmo menzione nel capitolo della carestia.</p>
        </div2>
        <div2 type="capitolo">
          <head>LXXXIX</head>
          <argument>
            <p rend="italic">Come l'Aquila e altre terre d'Abruzzi si rubellarono a' reali di Puglia
              a petizione del re d'Ungheria.</p>
          </argument>
          <p>Nel detto anno, essendo quasi rubellata l'Aquila alla reina di Puglia e agli altri
            reali rede del re Ruberto per uno ser Ralli dell'Aquila, che se n'era fatto signore, a
            pitizione del re d'Ungheria, giunsono nella città dell'Aquila del mese di maggio
            l'arcivescovo d'Ungheria e meser Niccola ungaro, il quale meser Niccola era stato nel
            Regno balio del re Andreas, ed eravi, quando fu morto, ambasciadore del re d'Ungheria,
            con grande quantità di moneta per mantenere que' dell'Aquila, e per soldare gente d'arme
            e cavallo e a piè, sì che tosto ebbono più di M cavalieri. Del mese di giugno e' corsono
            il paese; e più terre d'Abruzzi si rubellaro alla detta reina e reali, e·ssi tennero per
            lo re d'Ungheria. Ciò fu Civita di Tieti, e Civita di<gap/>, e Popoli, e Lanciano, e·lla
            Guardia, e altre terre e castella; e puosono oste alla città di Sermona.</p>
          <p>Sentendosi ciò a Napoli, i detti reali, tra di baroni del Regno e soldati, assai tosto
            feciono più di II<hi rend="sup">M</hi>D cavalieri e gente d'arme a piè assai, e feciono
            capitano dell'oste il duca di Durazzo, figliuolo che fu di meser Gianni e nipote del re
            Ruberto, e vennero al soccorso di Sermona. Sentendo ciò quelli dell'Aquila, che v'erano
            a oste, se ne partirono con alcuno danno, e ridussonsi nell'Aquila a guardia della
            terra, e quella aforzaro e guerniro di vittuaglia. Il duca di Durazzo colla sua oste,
            ch'ogni dì gli crescea gente, si puose all'asedio della città dell'Aquila, e quivi
            stettono fino all'uscita d'agosto guastando intorno; ed ebbevi più scontrazzi e
            badalucchi, quando a danno dell'una parte, e quando dell'altra.</p>
          <p>In questa stanza arrivò in Italia il vescovo di Cinque Chiese, overo di V Vescovadi,
            fratello bastardo del re d'Ungheria (si dicea savio signore e valentre in arme) con da
            CC gentili uomini d'Ungheria e d'Alamagna a cavallo e in arme, e con danari assai, e
            sogiornò alquanto a Forlì e in Romagna, prima ricevuti graziosamente da meser Mastino al
            suo valicare, e poi da tutti i signori di Romagna, e ivi soldò quanta gente poté avere a
            cavallo, e arrivò a Fuligno; sicché con gente ch'era soldata a Fuligno, ch'al tutto si
            tenieno dalla parte del re d'Ungheria, ond'era capo mesere Ugolino de' Trinci, vi si
            trovò più di M cavalieri, e nell'Aquila e d'intorno al paese n'avea bene altri mille al
            soldo del re d'Ungheria. Sentendo ciò quelli ch'erano all'asedio dell'Aquila, ed essendo
            già fornito il servigio di tre mesi che' baroni deono servire la corona, e non avendo
            soldo dalla corte, si cominciarono a partire; e 'l primo si partisse fu il conte di
            Sanseverino, che per li più si disse ch'amava più la signoria del re d'Ungheria che
            degli altri reali; e partito lui, tutti gli altri si partirono sconciamente e sciarrati,
            ricevendo alcuno danno dalla gente ch'erano nell'Aquila. E giunti all'Aquila, la gente
            ch'era a Filigno de·rre d'Ungheria corsono il paese, e presono il castello della
            Leonessa, e quello arsono.</p>
          <p>Lasceremo alquanto di questa impresa del re d'Ungaria, ch'assai tosto di ciò ci
            crescerà matera, e diremo d'una grande novità che·ffu nella città di Roma di mutazione
            di popolo e di nuova signoria.</p>
        </div2>
        <div2 type="capitolo">
          <head>XC</head>
          <argument>
            <p rend="italic">Di grandi novitadi che furono in Roma, e come i Romani feciono tribuno
              del popolo.</p>
          </argument>
          <p>Nel detto anno, a dì XX di maggio, il dì di Pentecosta, essendo tornato a Roma uno
            Niccolò di<gap/> ch'era andato a corte del papa per lo popolo di Roma a richiederlo che
            venisse a dimorare alla sedia di san Piero, come dovea, colla sua corte; e avendoli il
            papa di ciò data buona ma vana speranza, si ragunò parlamento in Roma, ove si congregò
            molto popolo, e in quello isposta sua ambasciata con savie e ornate parole, come quelli
            che di rettorica era maestro, com'elli avea ordinato con certi caporali del popolo
            minuto, a grido fu fatto tribuno del popolo e messo in Campidoglio in signoria. E di
            presente che fu fatto signore tolse ogni signoria e stato a' noboli di Roma e d'intorno,
            e fecene prendere de' caporali, che mantenieno le ruberie in Roma e d'intorno, e fecene
            fare aspre giustizie, e mandò a' confini certi degli Orsini e Colonnesi e altri noboli
            di Roma, e tutti gli altri se n'andarono quasi fuori di Roma a·lloro terre e castella
            per fuggire la furia del detto tribuno e del popolo, e tolse loro il tribuno ogni
            fortezza della terra. E ordinò oste contra il prefetto e alla città di Viterbo, che
            no·llo ubbidiva; e in brieve per sua rigida giustizia Roma e intorno fu in tanta
            sicurtà, che di dì e di notte vi si potea andare salvamente. E mandò lettere a tutte le
            caporali città d'Italia, e una ne mandò al nostro Comune, con molto eccellente dittato;
            e poi ci mandò V solenni ambasciadori, gloriando sé, e poi il nostro Comune, e come la
            nostra città era figliuola di Roma e fondata e dificata dal popolo di Roma, e richiesene
            d'aiuto alla sua oste. A' quali ambasciadori fu fatto grande onore, e mandati a Roma al
            tribuno cento cavalieri, e proferto maggiore aiuto, quando bisognasse; e' Perugini gline
            mandaro CL.</p>
          <p>E poi il dì di san Piero in Vincola, dì primo d'agosto, come avea significato inanzi
            per sue lettere e ambasciadori, fecesi il detto tribuno fare cavaliere al sindaco del
            popolo di Roma all'altare di Santo Pietro; e prima per grandezza si bagnò a·lLaterano
            nella conca del paragone, che v'è, ove si bagnò Gostantino imperadore, quando santo
            Salvestro papa il guarì della lebbra. E fatta la grande corte e festa di sua cavalleria,
            ragunato il popolo, fece uno gran sermone, dicendo come volea riformare tutta Italia
            all'ubidienzia di Roma al modo antico, mantegnendo le città i·lloro libertà e giustizia,
            e fece trarre fuori certe nuove insegne ch'avea fatte fare, e una ne diè al sindaco del
            Comune di Perugia coll'arme di Giulio Cesare, il campo vermiglio e·ll'aguglia d'oro;
            un'altra ne trasse di nuova fazione, dov'era una donna vecchia a sedere in figura di
            Roma, e dinanzi le stava ritta una donna giovane colla figura del mappamondo in mano,
            rapresentando alla figura della città di Firenze, che 'l porgesse a Roma, e fece
            chiamare se v'avesse sindaco del Comune di Firenze; e non essendovi, la fece porre ad
            alti in su una stacca, e disse: «E' verrà bene chi·lla prenderà a tempo e luogo». E più
            altre insegne diede a' sindachi d'altre città vicine e circustanze di Roma; e quello dì
            fece impiccare il signore di Corneto, che facea rubare il paese d'intorno a Roma.</p>
          <p>E·cciò fatto, fece a grido nel detto parlamento invocare, e poi per sue lettere citare
            i lettori dello 'mperio della Magna, e Lodovico di Baviera detto Bavero, che·ss'era
            fatto imperadore, e Carlo di Buem, che novellamente s'era fatto imperadore, che d'allora
            alla Pentecosta a venire fossono a Roma a mostrare la loro lezione, e con che titolo si
            facieno chiamare imperadori, e' lettori dovessono mostrare autoritade li avessono
            eletti; e fece trarre fuori e piuvicare certi privilegi del papa, come avea commessione
            di ciò fare.</p>
          <p>Lasceremo alquanto della nuova e grande impresa del nuovo tribuno di Roma, che tutto a
            tempo vi potremo ritornare, se·lla sua signoria e stato arà podere con efetto, con tutto
            che per li savi e discreti si disse infino allora che·lla detta impresa del tribuno era
            un'opera fantastica e da poco durare; e diremo alquanto di certe novità occorse in que'
            tempi alla città di Firenze.</p>
        </div2>
        <div2 type="capitolo">
          <head>XCI</head>
          <argument>
            <p rend="italic">Di certe tempeste e fuochi che furono in Firenze.</p>
          </argument>
          <p>Nel detto anno, a dì XX e dì XXII del mese d'aprile, furono in Firenze e d'intorno
            grandi turbichi di piove e tuoni e baleni oltre all'usato modo. E caddono nella città e
            di fuori più folgori, e alcuna n'abatté certi merli delle mura. Poi a dì XVIII e dì XX
            di giugno furono per simile modo gran piogge, gragnuole, tuoni e folgori, guastando
            frutti e biade in più parti del contado. Per la qual cosa il vescovo di Firenze col
            chericato e grande popolo andarono per la terra a processione per III dì, pregando Iddio
            la cessasse; e come gli piacque, così fece. E·lla notte vegnente, il dì di san Giovanni,
            a dì XXIIII di giugno, s'aprese fuoco in Porta Rossa contra alla via traversa che va a
            casa gli Strozzi, ove arsono più di XX case, sanza quelle si disfeciono d'intorno per
            ispegnerlo, con grande danno e disuluzione della contrada, e morìvi più maestri di
            rovina di case, che caddono loro adosso. E ne' detti dì s'aprese in più parti di Firenze
            con danno di più case e forni.</p>
          <p>E nota, lettore, quante tempeste occorse in questo anno alla nostra città, di fame,
            mortalità, rovina, tempeste, e fuochi, e discordie tra' cittadini, per li soperchi di
            nostri peccati. Piaccia a·dDio che questi segni ci correggano de' nostri difetti, acciò
            che Iddio non ci condanni a maggiori giudici, che paura ne fanno, sì è fallita la fede e
            caritade tra' cittadini.</p>
        </div2>
        <div2 type="capitolo">
          <head>XCII</head>
          <argument>
            <p rend="italic">Ancora di novità che furono in Firenze, e di certi ordini confermati
              contro a' Ghibellini.</p>
          </argument>
          <p>Nel detto anno, a dì VI di luglio, avendo il popolo di Firenze inn–odio la memoria del
            duca d'Atene per la sua malvagia signoria, come adietro facemmo menzione, si fece
            dicreto che niuno priore che fosse stato fatto per lo detto duca non avesse privilegio
            né potere portare arme come gli altri priori fatti per lo popolo; e chiunque avesse
            dipinta l'arme sua in casa o di fuori, la dovesse ispignere e acecare; e a·ccui fosse
            trovata, pena fiorini mille d'oro. E·llevaro che non potesse portare arme da offendere
            niuno gabelliere e niuno soprastante e·lloro guardie, se non nelle carcere o d'intorno,
            che in prima n'era piena tutta la città di privilegi, per più casi, ch'era sconcia cosa.</p>
          <p>E in questo tempo, ciò furono VI di nove priori, vollono correggere il dicreto ch'era
            fatto dì XX di gennaio passato, che parlava che niuno Ghibellino potesse avere ufici
            sotto certe pene, essendo accusato per lo modo che dicemmo adietro, volendo riducere
            che' testimoni non fossono accettati, se non fossono prima aprovati pe' priori e loro
            collegi; e per cotale modo si credettono anullare il detto dicreto. Ma sentendosi per li
            capitani di parte guelfa, e quasi commossa la terra, per modo che·lla prima detta legge
            fatta dì XX di gennaio si confermò, e fortificossi più ferma e con maggiori pene contro
            al volere della maggiore parte del detto uficio de' priori ch'allora era. E bene disse
            il propio il maestro Michele Scotto de' fatti di Firenze, che «disimulando vive
              <abbr>etc.</abbr>».</p>
          <p>Lasceremo alquanto delle novità di Firenze, tanto che surgano delle più fresche; e
            torneremo a dire de' fatti d'oltremonti, e della guerra dal re di Francia al re
            d'Inghilterra, ch'al continovo ne cresce materia.</p>
        </div2>
        <div2 type="capitolo">
          <head>XCIII</head>
          <argument>
            <p rend="italic">Come meser Carlo di Brois fu sconfitto in Brettagna.</p>
          </argument>
          <p>Nel detto anno, a dì XXII del mese di giugno, meser Carlo di Brois, che·ssi facea
            chiamare duca di Brettagna per retaggio della moglie figliuola della figliuola del duca
            di Brettagna, come contammo adietro al capitolo della morte del duca, essendo in
            Brettagna con grande oste al castello e rocca d'Ariaro, che·lli s'era ribellato, il
            conte di Monforte figliuolo del fratello carnale che·ffu del duca di Brettagna, a cui di
            ragione succedea il detto ducato per linea mascolina, se non che·rre di Francia gliele
            contradiava, e tolse, e avielo dato al detto meser Carlo di Brois suo nipote, come
            dicemmo in alcuna parte adietro, sentendo la detta oste male ordinata, sì ragunò suo
            sforzo di quelli Brettoni ch'erano di sua parte coll'aiuto ch'avea dell'Inghilesi e
            Gualesi da·rre d'Inghilterra. E bene aventurosamente asalirono la detta oste, e
            missongli inn isconfitta, ove rimasono morti e presi molta buona gente del reame di
            Francia, tra' quali vi rimasono morti e presi de' caporali di rinomea, il siri della
            Valle, e meser Rosede e meser Giovanni suoi fratelli, il visconte di Durem, e 'l
            fratello, e 'l figliuolo, e 'l signore de Rualla, e 'l figliuolo, e 'l signore di
            Roggeo, il signore di Malostretto, il signore di Ciastelbrialto, il signore di Rasa di
            Rasi, e più altri cavalieri e scudieri, che non sapemmo il nome. E il detto meser Carlo
            di Brois con molti altri baroni e gentili uomini fu preso, e mandati pregioni a Londra
            inn–Inghilterra.</p>
        </div2>
        <div2 type="capitolo">
          <head>XCIV</head>
          <argument>
            <p rend="italic">Come quelli della città di Legge furono sconfitti dal loro vescovo e
              dal duca di Brabante.</p>
          </argument>
          <p>Nel detto anno, a l'uscita di luglio, il vescovo di Legge, coll'aiuto del duca di
            Brabante e di sua gente, fece oste sopra la città di Legge, che·lli s'era rubellata
            l'anno passato, come adietro facemmo menzione, della quale oste fu capitano e
            conducitore il detto duca. Que' di Legge uscirono fuori a battaglia, popolo e cavalieri,
            col loro aiuto e sforzo d'amici e loro allegati; nella qual battaglia quelli di Legge
            furono isconfitti, e in grande quantità morti e presi. E il detto duca e vescovo, avuta
            la detta vettoria, ebbono la città di Legge sanza contasto niuno, e·lla terra Dui e
            quella di Dinante, che sono della partinenza di Legge, grosse terre e ricche e bene
            popolate, e prese le dette terre e paese, con volontà del vescovo ne feciono signore il
            duca di Brabante, con tutto che fossono terre ch'apartenieno alla Chiesa di Roma. E nota
            che Legge è una città nobile e di ricchi borgesi, e anticamente fu edificata per li
            Romani, però che in quello luogo, ch'è tra Francia e Alamagna, tenieno le loro legioni,
            quando dominavano quelle province, e da quello ebbe dirivo Legge il propio nome, da
              <foreign lang="lat">legio legionis</foreign>.</p>
        </div2>
        <div2 type="capitolo">
          <head>XCV</head>
          <argument>
            <p rend="italic">Come il navilio che·llo re di Francia mandava per fornire Calese fu
              sconfitto dagl'Inghilesi.</p>
          </argument>
          <p>Nel detto anno, all'uscita di giugno, avendo il re di Francia fatte aparecchiare al
            porto di Riflore in Normandia LXX navi, overo cocche, armate e fornite e cariche di
            molta vittuaglia, e altri arnesi e d'arme da guerra, per fornire la terra di Calese,
            ch'avea asediata il re d'Inghilterra, e in compagnia del detto navile XII galee armate
            di Genovesi; e passando il detto navile contro a Dovero inn–Inghilterra, ove avea da CC
            cocche armate del re d'Inghilterra, le quali vi stavano aparecchiate per fornire l'oste
            di Calese del re d'Inghilterra, con piene vele, fiotto e marea vennono adosso al detto
            navile del re di Francia; e·cciò veggendo l'amiraglio delle galee di Genovesi, il
            soperchio navilio de' nimici non ressono, ma per forza di remi si ritrassono adietro, e
            abandonaro le dette navi, le quali furono tutte prese, e morti la maggiore parte degli
            uomini del navilio del re di Inghilterra, e con tutta la roba e vittuaglia che v'era
            suso, che valea danari assai, che·ffu gran conforto al re d'Inghilterra e alla sua oste,
            e grande speranza d'avere tosto la terra di Calese; e gli assediati di Calese furono in
            grande dolore e affanno e disperazione di loro salute.</p>
        </div2>
        <div2 type="capitolo">
          <head>XCVI</head>
          <argument>
            <p rend="italic">Come il re di Francia s'affrontò con sua oste per combattere col re
              d'Inghilterra, e come s'arrendé Calese all'Inghilesi.</p>
          </argument>
          <p>Sentendo il re di Francia com'era preso il suo navilio col fornimento che mandava a
            Calese, e sapiendo che in Calese venia meno la vittuaglia, e perdea la terra se no·lla
            soccorresse, fece richiedere i suoi baroni che s'aparecchiassono in arme per seguirlo,
            come avea ordinato nel suo parlamento, come dicemmo adietro, e così fu fatto. E partissi
            da Parigi del mese di luglio con sua oste, la qual era di più di X<hi rend="sup">M</hi>
            uomini a cavallo, gentili uomini e buona gente d'arme, con XXX<hi rend="sup">M</hi>
            pedoni, ove avea buona parte Genovesi a balestra, e altri Lombardi e Toscani al soldo. E
            venuto lui in Artese, s'acampò presso all'oste del re d'Inghilterra a mezza lega, a dì
            XXVII di luglio. Lo re d'Inghilterra era con sua oste e campo intorno a Calese con più
            di IIII<hi rend="sup">M</hi> gentili uomini a cavallo, e con XXX<hi rend="sup">M</hi>
            arcieri, e gualesi e inghilesi, ed erano co·llui il marchese di Giulieri capitano di
            Fiaminghi, con più di XX<hi rend="sup">M</hi> Fiaminghi armati a piede. E 'l re
            d'Inghilterra avea affossato e steccato Calese tutto intorno dal lato di terra, e simile
            abarrato per mare e di fuori con pali e traverse di legname, il suo navilio alla
            guardia, sicché per mare né per terra non vi potea entrare né uscire persona. E di fuori
            avea tre campi, quello del re, quello de' Fiaminghi, e quello del conte d'Ervi con parte
            della cavalleria e con Gualesi a piè: e tutti i detti III campi affossati e steccati
            intorno; e dentro alle licce si potea andare dall'uno campo all'altro, ed erano signori
            di prendere e di schifare la battaglia a·lloro posta.</p>
          <p>In questa stanza vennero nell'oste messere Anibaldo cardinale e 'l cardinale di
            Chiermonte legati mandati per lo papa, andando dall'una oste all'altra per ragionare e
            trattare accordo di pace dall'uno re all'altro, e co·lloro s'accozzaro, con ordine di
            due re, in mezzo di due campi V baroni da ciascuna parte. E dopo tre dì stati ne' detti
            trattati non vi poté avere concordia, da·ccui che si rimanesse. Dissesi dal re
            d'Inghilterra, perché il re di Francia nogli accettava le sue adimande, e non voleva
            recare il giuoco vinto a partito, aspettandosi d'ora inn–ora d'avere Calese, che più non
            si potea tenere.</p>
          <p>Veggendo il re di Francia che non potea avere né pace né triegua, fece spianare tra due
            campi e richiedere il re d'Inghilterra di battaglia; e a dì II d'agosto uscì fuori del
            suo campo così ordinato e schierato, faccendo della sua gente VI battaglie a·lloro
            guisa, ciò sono schiere. La prima era da mille o più cavalieri, i più Alamanni al soldo
            e Anoieri, la quale conducea meser Gianni d'Analdo e 'l conte di Namurro suo genero. La
            seconda fu di più altri mille cavalieri, il fiore di Francia, la qual guidava il
            maliscalco di Francia. La terza era di presso a IIII<hi rend="sup">M</hi> cavalieri con
            tutti i pedoni del paese e bidali di Navarra e Linguadoco e di nostro paese, e quest'era
            la schiera grossa, la qual guidava mesere Gianni duca di Normandia, figliuolo del re di
            Francia. La quarta era di M o più cavalieri di Linguadoco e Savoini; la quale conducieno
            il conte d'Armignacca, e 'l figliuolo del conte della Illa. <gap/> La sesta era di più
            di II<hi rend="sup">M</hi> cavalieri, ov'era il re di Francia con suoi ciamberlani, ed
            era schierato alla rietroguardia.</p>
          <p>Lo re d'Inghilterra fece armare e schierare sua gente dentro alle licce, ma non volle
            uscire fuori alla battaglia; e mandò a dire al re di Francia che volea prima Calese, e
            poi, se volesse combattere, passasse in Fiandra, ed elli con sua oste vi sarebbe
            aparecchiato di combattere. Lo re di Francia non volle accettare il partito d'andare a
            combattere in Fiandra fra·lla moltitudine de' Fiaminghi suoi ribelli e nemici. E
            veggendo che quivi non potea avere battaglia, né soccorrere Calese sanza suo gran
            pericolo, si partì con sua oste, e si ritrasse adietro VI leghe quello primo dì, e poi
            seguendo sue giornate verso Parigi, lasciando di sue gente d'arme alla guardia delle
            terre delle frontiere, e con poco suo onore, ma 'l contrario, e con grande spendio si
            tornò a Parigi.</p>
          <p>Que' di Calese veggendo partito il re di Francia e sua oste, patteggiaro col re
            d'Inghilterra co·rrenderli la terra, salve le persone a' forestieri, uscendone in
            camicia iscalzi col capresto in collo, e' terrazzani alla sua misericordia; e·cciò fu a
            dì IIII d'agosto del detto anno. Ed entrò nella terra a dì V d'agosto il re e sua gente,
            e trovarono che non v'era rimaso di che vivere e che ogni vile animale aveano mangiato
            per fame, e trovò nella terra molto tesoro, sì delle ruberie di quelli di Calese che
            tutti erano ricchi di danari guadagnati in corso sopra Inghilesi e Fiaminghi e altri
            navicanti per quello mare; però che Calese era uno ricetto di corsali, e spilonca di
            ladroni e piratti di mare; ancora v'erano dentro tutti i danari delle paghe mandati per
            lo re di Francia in più tempo ch'era durata la guerra, ch'erano buona quantità, che
            tutto vi lasciaro, e uscirne ignudi, come detto avemo; e tormentarolli per farsi
            insegnare la pecunia nascosa e sotterrata.</p>
          <p>E volendo il re d'Inghilterra far fare giustizia di terrazzani, siccome di piratti di
            mare, e tutti impenderli alle forche, i detti due cardinali furono con molti prieghi al
            re e alla reina, che perdonasse loro la vita per l'amore di Dio, e per la grazia e
            vittorie che Iddio gli avea fatte; e dopo molte pregherie di cardinali e della madre e
            della moglie perdonò loro la vita, e tutti gliene mandò col capresto in collo. E questa
            vittoria di Calese fu grande onore e aquisto al re d'Inghilterra.</p>
          <p>I Fiaminghi, ch'erano co·llui nell'oste, richiesono il re che 'l disfacesse, che non
            potesse far loro più guerra e ruberia, e' loro porti ne fossono migliori. Lo re nol
            volle disfare, anzi fece crescere la terra verso la marina, e aforzare di mura e torri e
            fossi e steccati, e popololla di suoi Inghilesi, e fornilla di vittuaglia e d'arme. E
            bene che Calese fosse al re d'Inghilterra piccola terra, gli fu grande aquisto, perch'è
            terra di porto, e per vincere sì grande punga contro al re di Francia e suo gran podere
            nel suo paese medesimo. Ma·lle sopradette vittorie avute, il re d'Inghilterra sopra il
            re di Francia sì in Guascogna e in Brettagna e in Francia, e poi nella battaglia e
            vittoria avuta a Crescì, come adietro ordinatamente è fatta menzione, non ebbe in dono;
            che tornato il detto re Aduardo con sua oste in Inghilterra, tra' morti in battaglie, e
            poi al suo ritorno morti d'infermitadi e malattie, si trovaro meno da L<hi rend="sup">M</hi> Inghilesi; e però non si dee nullo groriare delle pompe e vittorie mondane,
            che·lle più sono con male uscita.</p>
          <p>Lasceremo alquanto a dire della presente guerra de' due re, ch'ha avuto alcuno fine di
            triegua; e torneremo a dire di Firenze e del nostro paese d'Italia. Ma inanzi che·llo re
            Adoardo si partisse da Calese e del paese, assai guerra e correrie fece la sua gente a
            Santo Mieri e all'altre terre d'Artese, con gran prede e dannaggio del paese. In questa
            stanza i legati cardinali trattarono accordo e triegua dal re di Francia a quello
            d'Inghilterra infino alla san Giovanni a venire, mandando ciascuno di detti re suoi
            ambasciadori a corte di papa a dare compimento d'acordo. Il re d'Inghilterra vi s'acordò
            volentieri, perch'avea il migliore della guerra, ed era per la detta guerra molto
            afannato e stracco elli e sua gente, e con grande dispensa. E·cciò ordinato, si partì il
            detto re Aduardo del reame di Francia con sua oste lasciando fornito Calese: passò il
            mare, e tornò in Inghilterra con grande festa e allegrezza, faccendo giostre e
            torniamenti.</p>
        </div2>
        <div2 type="capitolo">
          <head>XCVII</head>
          <argument>
            <p rend="italic">Come in Firenze si fece nuova moneta, piggiorando la prima.</p>
          </argument>
          <p>Del mese d'agosto del detto anno, essendo in Firenze montato l'ariento della lega
            d'once XI e mezzo di fine per libra in libre XII e soldi XV a·ffiorino, però che'
            mercatanti per guadagnare il ricoglieno e portavallo oltremare, ov'era molto richiesto;
            per la qual cosa la moneta da soldi IIII di Firenze fatta l'anno MCCCXLV dinanzi, e·lla
            moneta di quattrini, si sbolzonavano e portavano via, onde il fiorino d'oro ogni dì
            calava, ed era per calare da libre III in giù; onde i lanaiuoli, a cui tornava a
            interesso, perché pagavano i loro ovraggi a piccioli, e vendeano i loro panni
            a·ffiorini, essendo possenti in Comune, feciono ordinare al detto Comune nuova moneta
            d'argento e nuovi quattrini, piggiorando l'una e·ll'altra moneta per lo modo diremo
            apresso, acciò che 'l fiorino d'oro montasse, e non abassasse.</p>
          <p>Ordinossi e fecesi una moneta grossa, alla quale diedono corso per soldi V l'uno,
            chiamandoli guelfi, di lega d'once XI e mezzo per libra, come la lega di grossi di soldi
            IIII l'uno, faccendone soldi VIIII e danari VIIII per libra, e rendene la moneta del
            Comune soldi VIIII, danari III, tre quinti; e costava ogni overaggio e calo soldi VI la
            libra di piccioli, sicché il Comune ne guadagnava soldi XXII piccioli d'ogni libra,
            ch'era oltraggio a mantenere buona moneta, peggiorando a quella di soldi IIII il grosso
            più di XI per centinaio. E·lla moneta di quattrini si piggiorò non di lega, ma di peso,
            che dove di prima se ne faceva soldi XXIII per libra, e 'l Comune ne rendea soldi <gap/>
            per libra, si feciono di nuovi soldi XXVI e danari VI per libra, e rendene la moneta
            soldi XXIIII e danari VIIII di quattrini per libra, e costava d'ovraggio e calo soldi VI
            di piccioli per libra; sicché il Comune n'avanzava danari XII piccioli per libra;
            sicché, chi·ssa di ragione, la moneta grossa peggiorò XI per C, e quella di quattrini da
            XV per C a quello ch'era la moneta fatta mesi <gap/> dinanzi.</p>
          <p>E nota che bene disse il nostro poeta Dante il propio nella sua Commedia, ove scramando
            contro a' Fiorentini disse cominciando: «Godi Firenze <abbr>etc.</abbr>»; conseguente
            ancora:</p>
          <q direct="unspecified" rend="block">
            <lg type="non-definito">
              <l>del tempo che rimmembra,</l>
              <l>Legge, moneta, e usanze e costume</l>
              <l>Ha' tu mutate e rinovate membra <abbr>etc.</abbr></l>
            </lg>
          </q>
        </div2>
        <div2 type="capitolo">
          <head>XCVIII</head>
          <argument>
            <p rend="italic">Come in cielo aparve una commeta.</p>
          </argument>
          <p>Nel detto anno, del mese d'agosto, aparve in cielo la stella commeta, che·ssi chiama
            Nigra, nel segno del Tauro, a gradi XVI nel capo della figura e segno del Gorgone, e
            durò XV dì. Questa Nigra è della natura di Saturno, e per sua infruenzia si cria,
            secondo che dice Zael filosofo e strolago, e più altri maestri della detta scienzia, la
            quale significa pure male e morte di re e di potenti; e questo dimostrò assai tosto in
            più re e reali, come inanzi leggendo si troverrà; e ingenerò grande mortalità ne' paesi
            ove il detto pianeto e segno signoreggiano; e bene il dimostrò inn Oriente e nelle
            marine d'intorno, come dicemmo adietro.</p>
        </div2>
        <div2 type="capitolo">
          <head>XCIX</head>
          <argument>
            <p rend="italic">Come messere Luigi figliuolo del prenze di Taranto prese per moglie la
              reina di Puglia sua cugina.</p>
          </argument>
          <p>Nel detto anno, a dì XX d'agosto, meser Luigi, figliuolo che·ffu del prenze di Taranto
            secondogenito, sposò la reina, figliuola che·ffu del duca di Calavra sua cugina carnale,
            e ch'era stata moglie d'Andreas re figliuolo del re d'Ungheria, ed erano da parte di
            madre nati di due sirocchie carnali. E fu dispensato il detto iscellerato matrimonio per
            Clemento VI papa, e fatto duca di Calavra e balio del Regno. E ciò fu per procaccio e
            opera del cardinale di Peragorga suo zio, onde fu ripreso da tutti i Cristiani che 'l
            sentiro, e ciascuno che 'l seppe ne scificò e disse che sarebbe con mala uscita sì
            abominevole peccato, con tutto che palese si dicea che 'l detto meser Luigi avea affare
            di lei vivendo il re Andreas suo marito, ed egli ed ella furono trattatori della villana
            e abominevole morte del detto re Andreas, come contammo adietro, con più altri che 'l
            misono ad esecuzione; onde seguì molto male, come inanzi si farà per noi menzione.</p>
        </div2>
        <div2 type="capitolo">
          <head>C</head>
          <argument>
            <p rend="italic">Di certe battaglie che feciono i Genovesi co' Catalani in Sardigna e in
              Corsica.</p>
          </argument>
          <p>Del mese d'agosto del detto anno il vicaro del re di Raona, ch'era in Sardigna, si
            puose con sua oste alla terra detta Alleghiera, la qual terra per lungo tempo aveano
            tenuta quelli della casa Doria di Genova, volendola recare a signoria del re. I quali di
            casa Doria v'andarono co·lloro sforzo, e missono inn–isconfitta la detta oste di
            Catalani, e morivenne più di DC. E poi coll'aiuto del Comune di Genova, che male erano
            contenti della vicinanza de' Catalani, si puosono a oste a Sasseri, e a quello vennero
            al soccorso i Catalani con CCC cavalieri e popolo assai, e levarne i Genovesi
            inn–isconfitta: e così va di guerra.</p>
          <p>E del detto mese e anno i Genovesi ebbono la signoria di tutta l'isola di Corsica con
            volontà di quasi di tutti i baroni e signori di Corsica; e·ffu loro un bello aquisto
            colla terra di Bonifazio, ch'ellino teneno; se non che·ffu con mala uscita, che per la
            mortalità venuta di levante nell'isole e marine furono sì maculati d'infermità e di
            morte le dette isole di Sardigna e di Corsica, che non vi rimasono il terzo vivi degli
            abitanti del paese e Genovesi.</p>
        </div2>
        <div2 type="capitolo">
          <head>CI</head>
          <argument>
            <p rend="italic">Come volle essere tradito e tolto il castello di Laterino a'
              Fiorentini.</p>
          </argument>
          <p>Nel detto anno, in calen di ottobre, per trattato di Tarlati usciti d'Arezzo volle
            essere tradito e tolto a' Fiorentini il castello di Laterino per danari ne doveano avere
            certi terrazzani ghibellini e delle guardie che v'erano per lo Comune di Firenze. Il
            quale trattato si disse menava uno frate minore guardiano dei frati di Montevarchi; il
            quale tradimento fu scoperto, e presi i traditori, e parte di loro impiccati ad Arezzo,
            e parte a Firenze. E 'l detto frate fu preso e menato a Firenze, e inn–istretta carcere
            sotto la scala del capitano istette più mesi con grande inopia. Alla fine non trovandolo
            in colpa, e a priego de' frati, fu dilibero.</p>
          <p>Lasceremo alquanto a dire delle novità da Firenze, tornando alquanto adietro a dire
            d'una grande e scellerata opera ch'avenne a' reali di Tunisi in poco di tempo, dicendolo
            il più brieve che·ssi potrà, come avemmo da uno nostro amico fiorentino e mercatante e
            uomo degno di fede, che a tutto fu a Tunisi presente.</p>
        </div2>
        <div2 type="capitolo">
          <head>CII</head>
          <argument>
            <p rend="italic">Come i reali del reame di Tunisi per loro discordie s'uccisono
            insieme.</p>
          </argument>
          <p>Regnando in Tunisi e nel suo reame Mule Buchieri, che tanto è a dire Mule in
            saracinesco come Re in nostro latino; questi fu quello re di cui facemmo menzione
            adietro nel capitolo delle trallazioni del detto reame di Tunisi; questi era gran
            signore e sotto lui più reami, e avea più figliuoli di più mogli e amiche, ch'avea al
            modo saracinesco; venne a morte del mese d'ottobre MCCCXLVI. E a·lloro modo fece suo
            testamento, e lasciò che fosse re apresso lui un suo figliuolo chiamato Calido, il
            quale, quando morì il padre, nonn–era in Tunisi. Un altro suo figliuolo giovane di XXVI
            anni, pro' e ardito, ch'avea nome Amare, ch'alla morte del padre si trovò in Tunisi, e
            acordandosi col siniscalco del regno, il quale avea nome Con Betteframo, ed era apresso
            il re il maggiore signore del reame, col suo aiuto si fece coronare re allora sanza
            alcuno contasto. Sentendo ciò Calido l'altro fratello, cui il padre avea lasciato che
            fosse re, s'acostò co' signori delli Arabi, i quali signoreggiavano le terre campestre
            e·lle montagne (e sempre stanno a campo co·lloro tende, e non hanno città né castella né
            ville né case murate), e con grande sforzo d'Arabi venne a Buggea con sua oste.</p>
          <p>Amare, che s'era fatto re, col suo siniscalco e con sua oste uscirono di Tunisi, e di
            lungi X miglia verso Buggea s'acamparono. Ma il vizio della ingratitudine che regnava
            nel re Amare, non trattava bene il suo siniscalco, che gli avea data la signoria, ma
            tutto dì il minacciava di farlo morire. Il quale per tema della fellonia del re Amare si
            partì dell'oste da·llui, e tornossi a Tunisi; e di là con sua gente n'andò nel Garbo, e
            Amare re con tutta sua oste n'andò a Buggea. Calido cogli Arabi venne a Tunisi, e sanza
            contasto entrò nella terra, e di presente si diede a' diletti carnali, standosi a'
            giardini reali, che sono molto dilettevoli, e soggiornando in bagni con sue femmine
            stando in vita disoluta. E avendo con non buona providenza dato congio alli Arabi,
            che·ll'avieno rimesso in signoria, e non provedendosi della guerra del fratello, Amare
            venne a Tunisi con II<hi rend="sup">M</hi> cavalieri; e giunto di fuori di Tunisi fece
            asapere a' soldati cristiani ch'erano nella terra di sua venuta, i quali gli promisono,
            per danari fece loro profferere, di seguirlo, ed elli con CCC uomini a cavallo scalò in
            più parti le mura della città, ed entrò dentro sanza contasto.</p>
          <p>Lo re Calido sentendo ciò, salì a·ccavallo disarmato con due suoi fratelli, l'uno re di
            Susa e l'altro di Sachisi, i quali elli avea tratti di prigione, ove gli avea messi il
            re Amare loro fratello, quando prese la signoria. E andando i detti per la città di
            Tunisi gridando a borgesi che 'l dovessono atare, rispuosono che di ciò non si
            travaglierebbono, che così avieno per loro signore l'uno fratello come l'altro. Andando
            per lo detto modo lo re Calido per la terra, certi Cristiani rinegati l'assalirono, e
            uno gli lanciò una lancia, e fedillo, onde cadde a terra del cavallo, e incontanente gli
            fu tagliata la testa, e presentata a·re Amare; la qual fece mettere in su una lancia, e
            mandarla per tutta la terra; e gli altri due fratelli presi, fece loro tagliare le mani,
            e poi infra tre dì gli fece morire, e più altri caporali delli Arabi ch'avieno seguito
            il re Calido fece il somigliante. E·cciò fatto, il re Amare sedette nella sedia reale
            come re, faccendosi fare l'omaggio e reverenza a tutte maniere di genti, e regnò apresso
            X mesi in pace, faccendo grandi feste con disoluta vita e mali reggimenti.</p>
          <p>Benteframo e Betara siniscalchi che s'erano ribellati da·llui, e iti al re del Garbo,
            detto Bulafere, come adietro facemmo menzione, commossono il detto re del Garbo contra
            i·re Amare per le sue scellerate opere, e mossesi con grande oste di XXX<hi rend="sup">M</hi> a cavallo, tra' quali avea II<hi rend="sup">M</hi> Cristiani, e venne verso
            Tunisi, e per mare mandò un suo amiraglio con VIIII galee e altri legni; e giunto il
            detto Bulafar re del Garbo con sua oste a Buggea, l'ebbe sanza contasto niuno, e simile
            la terra di Gostantina, e trasse delle dette terre i reali e possenti, e quelli mandò
            nel Garbo con buona guardia, e fornì le dette terre di sue genti.</p>
          <p>Lo re Amare di Tunisi sentendo la venuta del re del Garbo, s'aparecchiò di ragunare sua
            oste per venirli incontro infino a Buggea, e uscì di Tunisi a dì XI d'agosto MCCCXLVII
            con II<hi rend="sup">M</hi>D cavalieri, aspettando a campo il suo soccorso, che tuttora
            gli venia. E in quella istanza ebbe novelle come il navile del re del Garbo era arrivato
            nel porto di Tunisi, onde tornò a Tunisi per difendere la terra, e al continovo facea
            badaluccare con balestra e archi, acciò che quelli del navile non prendessono terra. In
            questa stanza il re del Garbo con sua oste a piccole giornate ne venne verso Tunisi. Lo
            re Amare di Tunisi veggendosi così assalire per terra e per mare, e che·lla sua forza e
            'l séguito non era forte alla forza de' suoi nimici, si partì di Tunisi con M Barberi,
            né' soldati cristiani nol vollono seguire per la sua avarizia, e andonne verso il
            Caroano per andarsene alla città di Susa. Allora l'amiraglio ch'era nel porto iscese
            alla terra con D balestrieri, e furono riceuti in Tunisi come signori. E poi apresso vi
            venne entrando della gente del re del Garbo; e 'l re del Garbo sentendo che 'l re Amar
            s'era partito di Tunisi per la via del Caroano, il fece seguire a un suo amiraglio con
              IIII<hi rend="sup">M</hi> uomini a cavallo, comandandogli gli apresentasse il re Amar
            o morto o vivo; il quale seguendolo, il trovaro di lungi a Tunisi C miglia con poca
            compagnia a una fontana, ove abeveravano loro e loro cavalli; il quale asalito dal detto
            amiraglio, fu fedito e morto, e tagliatoli il capo; e' compagni che furono presi menati
            prigioni al re del Garbo, e presentatali la testa del re Amar; e certificatosi il re del
            Garbo ch'ell'era di vero la sua testa, la mandò a Tunisi, e fecela sopellire tra' reali.</p>
          <p>E·llo re Bufar con sua oste s'apressò alla città di Tunisi, e·lla città e 'l regno ebbe
            al suo comandamento sanza contasto niuno, che·ggià v'era dentro la sua gente e per mare
            e per terra, come avemo detto dinanzi; e solo uno dì stette in Tunisi, e ciò fu del mese
            di gennaio MCCCXLVII. E rifermata la città e 'l reame d'uficiali di sua gente, fece
            prendere tutti i regoli, overo i reali, discendenti del re Bucchieri detto dinanzi, ove
            che fossono nel reame, che da LX erano, o più, e con buona guardia gli mandò nel Garbo;
            e dov'egli era stato a campo da IIII miglia di fuori di Tunisi, fece ordinare si
            dificasse una terra a modo di bastita, e quivi sogiornò con sue femine a gran festa.</p>
          <p>Or nota, lettore, e ricogli quello ch'avemo detto nel presente capitolo, e troverrai
            che per li peccati della superbia e avarizia e lussuria principalmente venuta tra
            fratelli e congiunti, volendo l'uno all'altro torre lo stato e signoria, quanti micidi e
            altra distruzione avenne in poco di tempo a' figliuoli e discendenti reali del re
            Bucchieri di Tunisi, onde il loro lignaggio fu distrutto. E per simile modo in questi
            tempi avennero tra·nnoi Cristiani tra' reali del regno di Puglia, com'era già cominciato
            per la morte del re Andreas, e seguinne apresso, come assai tosto ne faremo menzione.
            Lasceremo de' fatti de' Barberi del regno d'Africa, ch'assai n'avemo detto, e torneremo
            a dire de' fatti di questo nostro paese d'Italia, ch'assai ci cresce materia.</p>
        </div2>
        <div2 type="capitolo">
          <head>CIII</head>
          <argument>
            <p rend="italic">Come la città di Sermona e altre terre s'arrendero alla gente del re
              d'Ungheria.</p>
          </argument>
          <p>Nel detto anno, del mese d'ottobre, essendo la gente del re d'Ungheria all'assedio di
            Sermona, né per la reina né per li altri reali nonn–erano soccorsi, sì patteggiarono di
            rendere la terra a comandamenti del re d'Ungheria con questi patti, se da' reali non
            fossero soccorsi infra XV dì: e rimanendo nelle loro franchigie e costume ch'erano col
            re Ruberto, e che dentro della terra non dovessono entrare soldati né gente d'arme più
            di X per volta, se·ggià non fosse colla persona del re d'Ungheria, o suo fratello; e di
            ciò diedono XX stadichi de' migliori della terra. E avuta Sermona, non rimase persona in
            Abruzzi che non fosse all'ubidienza del re d'Ungheria. E del mese di novembre apresso,
            della detta gente d'arme del re d'Ungheria che facieno loro capo all'Aquila, in quantità
            di MD cavalieri e pedoni assai, avuta Sermona, passaro la montagna di Cinque Miglia, e
            scesono in Terra di Lavoro, e presono Sarn, e·ll'antica città di Venastri, e Ciano, che
            tenea il figliuolo del conte Novello; diede alla detta gente il mercato e·lla reddita,
            però che, come il padre, amava più la signoria del re d'Ungheria che degli altri reali.
            E il conte di Fondi, nipote che·ffu di papa Bonifazio VIII, entrò in San Germano colle
            'nsegne del re d'Ungheria e con gente d'arme per lui.</p>
        </div2>
        <div2 type="capitolo">
          <head>CIV</head>
          <argument>
            <p rend="italic">Come i reali col loro sforzo inn–arme si ragunarono alla città di
              Capova.</p>
          </argument>
          <p>Sappiendo la reina e gli altri reali, onde si facea capo meser Luigi, ch'avea sposata
            la detta reina, come Sermona e·ll'altre dette terre s'erano rendute all'ubidienza del re
            d'Ungheria, incontanente feciono capo grosso alla città di Capova, acciò che·lla forza
            del re d'Ungheria non potessono passare il fiume del Voltorno per andare verso Napoli.
            Il prenze di Taranto e il duca di Burazzo vennero a Capova con più altri baroni, e
            co·lloro sforzo di gente d'arme, e ritrovarsi con meser Luigi con più di II<hi rend="sup">M</hi>D cavalieri, bene e riccamente montati e bene in arme, e con popolo
            grandissimo, e quivi s'accamparono a modo d'oste nella terra e di fuori, e ogni dì
            crescea loro sforzo e podere per modo che·sse i detti reali fossono stati costanti e
            uniti insieme, per forza di gente che 'l re d'Ungheria avesse, néd eziandio venendo in
            persona, non avea podere di passare.</p>
          <p>Ma a·ccui Idio vuole per le peccata giudicare, toglie a' signori e a' popoli la forza
            e·lla concordia. E così avenne fra' detti reali; che tuttora con poca fermezza
            ciancellavano insieme e tali di loro e degli altri gran baroni del Regno s'intendeano
            con lettere al segreto col re d'Ungheria. In questa stanza ebbe più scontrazzi dalla
            gente de' reali a quella del re d'Ungheria, quando a danno dell'una parte, e quando
            dell'altra. Lasceremo alquanto di questa matera infino alla venuta del re d'Ungheria, e
            diremo d'altre novità che ne' detti tempi furono in Roma. La reina e gli altri reali
            mandarono lettere e ambasciadori in mezzo novembre al Comune di Firenze per soccorso di
              D<hi rend="sup">C</hi> cavalieri: fu loro risposto saviamente come il nostro Comune
            nonn–era aconcio di travagliarsi tra·lloro reali inn–opera di guerra, ma tramettersi di
            pace tra·lloro, come cari amici.</p>
        </div2>
        <div2 type="capitolo">
          <head>CV</head>
          <argument>
            <p rend="italic">Di novità e battaglie che·ffu in Roma, ove i Colonnesi furono sconfitti
              e poi come il tribuno fu cacciato della signoria.</p>
          </argument>
          <p>Nel detto anno, all'entrante d'ottobre, ambasciadori del re d'Ungheria vennero a Roma
            profferendosi al tribuno e popolo di Roma, il quale a grido di popolo il detto re
            d'Ungheria fu ricevuto a·llega e compagnia del popolo di Roma.</p>
          <p>E a dì XX di novembre del detto anno, essendo fatta una congiura e cospirazione per li
            signori Colonnesi e parte degli Orsini dal Monte loro parenti, per abattere la signoria
            del tribuno, per cagione che il tribuno con tradimento, essendo venuti a' suoi
            comandamenti il prefetto e 'l conte Guido, e 'l fratello, e ii figliuoli di Currado, e
            altri baroni venuti i·lloro compagnia, e data loro desinare, gli fece pigliare e
            incarcerare con onta e·lloro vergogna. E per avere i detti presi, que' di Viterbo
            corsono la terra, e furono tagliate a XII le teste, ch'erano pure de' maggiori, che a
            quello tradimento diedono opera col tribuno. Gli amici loro di Roma, Colonnesi e altri,
            ragunarono molto di segreto, coll'aiuto del legato del papa ch'era a Montefiascone, da
            DL cavalieri e pedoni assai, ond'erano caporali meser Stefano e Stefanuccio e Gianni
            Colonna e Giordano di Marino; e di notte giunsono a Roma, e ruppono la porta che va a
            Santo Lorenzo fuori le mura, per entrare dentro.</p>
          <p>Sentendosi in Roma la detta venuta, sonando la campana di Campidoglio, il tribuno col
            popolo furono in arme, chi a cavallo e chi a piè, coll'aiuto di certi degli Orsini di
            Campo di Fiore e da Ponte, e Giordano da Monte, asalirono Vigorosamente i feditori di
            quelli della Colonna, che·ggià per forza d'arme e con danno d'alquanti del popolo di
            Roma s'erano pinti dentro alla porta, i quali erano CL a cavallo; ma per lo soperchio
            de' Romani d'entro furono ripinti di fuori della porta in isconfitta; e uscendo fuori
            della terra la gente del tribuno e del popolo, ond'era capitano Cola Orsini e Giordano
            dal Monte, e per nimistà di suoi consorti e di Colonnesi, cacciandogli, sconfitti
            quellino ch'erano rimasi di fuori, non ressono, ma si missono in fuga; ove rimasono
            morti e presi assai. Intra gli altri caporali furono morti VI di casa Colonnesi, ciò
            furono Stefanuccio e Gianni Colonna suo figliuolo, e il proposto di Marsilia, e Gianni
            figliuolo d'Agabito, e due altri loro bastardi valentri in arme; onde i Colonnesi
            ricevettono gran danno e abassamento, e 'l tribuno ne montò in gran pompa e superbia; e
            mandonne lettera co' messi e con ulivi significando la sua grande vittoria al nostro
            Comune, e quello di Perugia e di Siena, e degli altri suoi vicini confidenti. Il quale
            messo, che venne in Firenze, fu riccamente vestito. E avuta il tribuno la detta
            vittoria, l'altro dì fece grande processione di tutto il chericato di Roma a Santa Maria
            Maggiore. E poi a dì XXIIII di novembre, fatta la mostra di sua cavalleria, fece
            cavaliere il suo figliuolo andando a Sa·Lorenzo, e meser Lorenzo della Vittoria il
            nominò.</p>
          <p>In quelli dì, poco apresso, venne in Roma uno vicario del papa. Il tribuno il ricevette
            per compagno, faccendo un grande parlamento in Campidoglio, e ivi aringando propuose
            l'autorità: «<foreign lang="lat">Legem pone michi, Domine in via giustificazione
            tuais</foreign>»; mostrando al popolo di volere ubidire al papa, istando in grande festa
            e pomposa. Ma poco durò al tribuno la sua vana gloria e felicità, come diremo; che per
            la sua audace e aspra giustizia avea fatto citare, e poi non vegnendo a' suoi
            comandamenti, il conte Paladino d'Altemura di Puglia, il fece sbandire, perché nelle
            parti di Terracina in Campagna usava, secondo si dicea, ruberie e forze; venne a Roma
            con CL cavalieri coll'aiuto del capitano del Patrimonio, per opera del legato. E nota
            che·lla Chiesa al cominciamento al tribuno diè favore, e poi, cui fosse la colpa, fé il
            contradio.</p>
          <p>Il detto Paladino si ridusse nella contrada di Colonnesi da Santo Apostolo, e con certi
            de' Colonnesi rimasi e co·lloro vicini e amici fece sonare a martello le campane della
            detta chiesa e dell'altre della forza de' Colonnesi, e in quelle contrade levò la terra
            a romore, e ragunò gente assai a'ccavallo e a piè e amici di Colonnesi, e·cciò fu a dì
            XV di dicembre del detto anno, gridando: «Viva la Colonna, e muoia il tribuno e' suoi
            seguaci!». A questo romore le contrade di Roma s'abarraro, ciascuno colle sue forze e
            fortezze, guardando loro contrade. Il detto Paladino e popolo di Colonnesi vennero a
            Campidoglio. Il tribuno non fu seguito, come dovea, né dagli Orsini né dal popolo. Il
            tribuno veggendosi così abandonato, sconosciuto uscì di Campidoglio, e vennesene in
            Castello Sant'Agnolo, e là nascosamente si dimorò fino alla venuta del re d'Ungheria a
            Napoli, a·ccui si dice andò per mare sconosciuto in su uno legno. Tale fu la fine della
            signoria del tribuno di Roma. E nota, lettore, che·lle più volte, quasi sempre, aviene a
            chi si fa signore o caporale di popoli d'avere sì fatta uscita, però che di veri segni
            della fortuna è che' sùbiti avenimenti di felicità e di vettoria e signoria mondana
            tosto vegnono meno. E bene acade al tribuno il motto che disse in sua rima un savio:</p>
          <q direct="unspecified" rend="block">
            <lg type="non-definito">
              <l>Nessuna signoria mondana dura,</l>
              <l>E·lla vana speranza t'ha scoperto</l>
              <l>Il fine della fallace ventura.</l>
            </lg>
          </q>
          <p>Lasceremo de' fatti di Roma alquanto, la quale rimase in più pessimo stato in tutti i
            casi, che no·lla trovò il tribuno quando prese di quella la signoria, credendola per sua
            audacia correggerla, essendo in rovina; e diremo come morì il Bavero che·ssi chiamava
            imperadore.</p>
        </div2>
        <div2 type="capitolo">
          <head>CVI</head>
          <argument>
            <p rend="italic">Come morì Lodovico di Baviera chiamato Bavero, che·ssi tenea d'essere
              imperadore, e fu eletto a nuovo imperadore Adoardo re d'Inghilterra.</p>
          </argument>
          <p>Nel detto anno MCCCXLVII, all'entrante d'ottobre, Lodovico di Baviera, che·ssi chiamava
            imperadore, essendo alla sua città <gap/> e cavalcando <gap/> il cavallo gli cadde
            sotto, e della detta caduta subitamente morìo sanza penitenza, scomunicato e dannato da
            santa Chiesa; però che·nn'era perseguitore e nimico, come adietro in più parti avemo
            fatta menzione. Fu sopellito dal figliuolo e da' suoi baroni a grande onore a guisa
            d'imperadore nella sua terra di<gap/> Il figliuolo, ch'avea nome<gap/> ed era marchese
            di Brandiborgo, uomo prode e valoroso, rimase in Alamagna in grande stato e signoria e
            ricco. E nota che chi muore in contumacia di santa Chiesa e scomunicato sempre pare che
            faccia mala fine; e questo si vede palese per antico e per novello.</p>
          <p>Morto il Bavero, parte delli elettori dello 'mperio, ciò furono per contradio del papa
            e della Chiesa, perch'avieno fatto eleggere e poi confermato Carlo re di Buem quasi per
            contrario di più signori e popoli d'Alamagna, vivendo Lodovico detto Bavero, e per
            dispetto e dilegione della Chiesa, gli Alamanni il chiamavano lo 'mperadore di preti, e
            piccolo séguito avea in Alamagna, elessono a nuovo imperadore Aduardo terzo re
            d'Inghilterra, al quale fu mandata la lezione con grandi impromesse di baroni e signori
            della Magna, per agrandillo, e per dispetto del re di Francia, però ch'avea procacciato
            col papa la lezione e confermagione di Carlo di Buem. Il quale re Aduardo e 'l suo
            figliuolo aveano diliberato d'accettare la detta lezione; ma·lla maggior parte de'
            baroni d'Inghilterra e' capi delle Comuni nol consigliavano, e rimase a tanto sospesa la
            detta elezione <abbr>etc.</abbr> Lasceremo alquanto della elezione de' detti II
            imperadori, ch'a tempo, quando seguissono i loro processi, torneremo a·cciò; e diremo
            dell'avenimento inn–Italia del re d'Ungheria, che·nne segue grandi cose e novitadi.</p>
        </div2>
        <div2 type="capitolo">
          <head>CVII</head>
          <argument>
            <p rend="italic">Come 'l re d'Ungheria passò inn–Italia per andare in Puglia.</p>
          </argument>
          <p>Lodovico re d'Ungheria non avendo dimenticato la crudele e vituperevole morte fatta in
            Aversa del suo fratello Andreas, al quale succedea d'essere re di Cicilia e di Puglia,
            come stesamente raccontammo in uno capitolo adietro, e avendo da' suoi capitani e genti,
            i quali avieno per lui rubellata la città dell'Aquila, e al continovo prosperavano
            felicemente, come in quelli processi adietro è fatta menzione, non si volle più
            indugiare di venire a fare vendetta, parendogli tempo acettevole a raquistare il regno
            di Puglia, che di ragione per retaggio del re Carlo Martello suo avolo gli succedea.
            Bene aventurosamente si partìo di sua terra d'Ungheria a dì III di novembre MCCCXLVII,
            sabato mattina un'ora o più anzi il sole levante, con da cavalieri o più eletti Ungari,
            con molti suoi baroni, e con molto tesoro e fiorini contanti da spendere, i quali per
            abondanza d'oro facea battere in Ungheria contrafatti a' nostri fiorini d'oro, salvo del
            nome, che dicieno: «Lodovico re». E lasciò in Ungheria<gap/> suo fratello re di Pollonia
            colla madre e colla moglie, e ordinò ch'al continovo il seguissono gente d'arme, come
            sofferisse il camino per lo caro ch'era stato l'anno passato, ed era ancora e di là da'
            monti e inn Italia.</p>
          <p>E a dì XXVI di novembre giunse inn–Udine; il quale dal patriarca d'Aquilea fu ricevuto
            graziosamente. E·llà giugnendo gli ambasciadori del Comune di Vinegia per proffereglisi,
            i quali isdegnò, e apena gli volle udire tenendosi gravato dal Comune di Vinegia della
            presa di Giadra fatta per loro contro a suo onore, come contammo adietro. E entrando
            inn–Italia il detto re d'Ungheria, arrivò a Cittadella, e il signore di Padova gli andò
            incontro a farli onore, e profferendoglisi con D cavalieri, ma però non volle entrare in
            Padova, ma entrò in Verona a dì II di dicembre; e da meser Mastino della Scala fu
            riceuto graziosamente faccendogli grande onore; vi soggiornò alcuno dì. E alla sua
            partita gli diè CCC de' suoi cavalieri della migliore gente ch'egli avesse che gli
            feciono compagnia fino a Napoli.</p>
          <p>Partito il re di Verona, non volle entrare in Ferrara, ma fece la via da Modona, e·llà
            giunse dì X di dicembre; e da' marchesi gli fu in Modona fatto grande onore; e vennevi
            meser Filippino da Gonzago di signori di Mantova e di Reggio con CL cavalieri, e
            seguillo infino a Napoli. E partito da Modona, giunse in Bologna a dì XI di dicembre, e
            dal signore di Bologna fu ricevuto a grande onore, non lasciando spendere né a·llui né a
            sua gente niuno danaio in Bologna né in suo distretto. Partendosi di Bologna il conte di
            Romagna che v'era per la Chiesa, no–llo lasciò entrare né inn–Imola né in Faenza, ma ne'
            borghi di fuori albergò. E il signore di Forlì gli andò incontro fino in sul contado di
            Bologna con CC cavalieri e mille fanti a piè in arme, e con grande onore il ricevette in
            Forlì a dì XIII di dicembre, fornendogli la spesa a·llui e a sua gente, e in Forlì
            sogiornò III dì con grande festa e carole d'uomini e di donne e di donzelle; e fece
            cavalieri il signore di Forlì e li suoi figliuoli e poi altri Romagnuoli, e meser
            Pazzino di Donati nostro cittadino.</p>
          <p>E partito di Forlì, giunse a Rimino a dì XVI di dicembre, e da meser Malatesta fu
            ricevuto a grande onore al modo degli altri signori, e più magnamente, e là sogiornò
            alcuno dì, e di là il seguì il signore di Forlì con CCC cavalieri di sua migliore gente
            fino a Napoli onoratamente. Partito il detto re da Rimino, faccendo il cammino da Orbino
            giunse in Fuligno a dì XX di dicembre, il quale da meser Ugolino de' Trinci che·nn'era
            signore, fu ricevuto a grande onore, e soggiornòvi da III dì. E·llà venne a·llui il
            legato del papa cardinale, e ragionò co·llui di più cose delle bisogne del Regno,
            amunendo il re non facesse crudele vendetta né contra a' reali divoti di santa Chiesa e
            innocenti, e che furono solamente due quelli che furono colpevoli, e que' furono
            giustiziati. Apresso l'amonìo che contra la signoria di santa Chiesa, di cui era il
            Regno, non dovesse usare signoria né dominazione sanza l'asento del papa e de' suoi
            cardinali sorto pena di scomunicazione; bene che di ciò dicesse che dal papa non avea
            speziale mandato, ma di questo il consigliava ed amoniva. Al quale i·re rispuose
            saviamente e con alte parole e franche, dicendo che di sua vendetta non s'avea a
            tramettere né elli né·lla Chiesa, e dove dicea che furono due, sapea di CC; e che il
            Regno era suo per giusta successione dell'avolo, e che riavendo la signoria, come
            intendea d'avere coll'aiuto di Dio, alla Chiesa risponderebbe di quello che dovesse
            ragionevolemente. La scomunica a torto, se·lli fosse fatta, poco curava, però che Iddio
            maggiore che 'l papa sapea la sua giusta impresa; questo sapemmo da alcuno di nostri
            ambasciadori, con cui il legato ne parlò, uomo degno di fede.</p>
          <p>Lasceremo alquanto della matera degli andamenti del detto re, quando e come entrò nel
            Regno, e di suoi processi, che·nne faremo assai tosto nuovo capitolo, e diremo inanzi
            d'una ricca ambasceria che 'l Comune di Firenze mandò al detto re e 'l Comune di
            Perugia.</p>
        </div2>
        <div2 type="capitolo">
          <head>CVIII</head>
          <argument>
            <p rend="italic">Come il Comune di Firenze mandò una grande ambasceria a·rre
            d'Ungheria.</p>
          </argument>
          <p>Sentendo i Fiorentini la venuta del re d'Ungheria, e come già era a Verona, ordinarono
            di mandarli una solenne ambasceria; ciò furono gl'infrascritti X grandi popolani, e
            niuno di grandi, cioè di noboli, per gelosia che' grandi no·llo 'nformassono in nullo
            caso contra lo stato del popolo. E in questa parte i rettori, e quelli del loro
            consiglio che·ll'ebbono a provedere, da' savi ne furono ripresi, imperò che diedono
            matera a' grandi e noboli di sdegno essendo ischiusi degli onori del Comune in sì fatto
            caso, e da dovere più tosto criare discordia cittadina, e al signore fare amirare. E più
            chiaro consiglio e migliore per lo Comune era ad avervi mandati tra' detti ambasciadori
            almeno tre di noboli buoni uomini e confidenti al popolo; ma quello che pare all'empito
            del popolo non si può riparare, con tutto che·lle più delle volte sia con mala uscita.</p>
          <p>I detti ambasciadori furono questi: messer Antonio di Baldinaccio degli Adimari, tutto
            fosse di più grandi e noboli, per grazia era messo tra 'l popolo, messer Oddo Altoviti
            giudice, messer Tommaso de' Corsini giudice, messer Francesco degli Strozzi, messer
            Simone de' Peruzzi, messer Andrea delli Oricellai, cavalieri popolani; Antonio degli
            Albizi, Vanni di Manno di Medici, Gherardo di Chele Bordoni, Pagolo di Boccuccio de'
            Capponi; questi III ultimi si feciono fare cavalieri al detto re.</p>
          <p>Ciascuno di detti ambasciadori per ordine del Comune si vestiro di roba di scarlatto a
            tre guernimenti federate di vaio. E ciascuno con due o tre compagni vestiti tutti
            insieme d'un panno divisato molto apparente. E oltre a·cciò ciascuno almeno due
            donzelli, e·cchi tre, vestiti d'una assisa d'una partita, e co·lloro II cavalieri di
            corte; onde furono con da C cavalli e bestie, colle some, che non si ricorda a' nostri
            dì sì ricca e onorevole ambasciata ch'uscisse di Firenze. E partirsi di Firenze a dì XI
            di dicembre, e giunsono il re d'Ungheria in Forlì, e·llà gli feciono la riverenza; e
            da·llui furono ricevuti graziosamente, e simile molto onorati da quelli signori di
            Romagna. E·re volle a cautela e magnificenza di sé il seguissono infino a Filigno; ma a
            Rimino gli sponessono loro ambasciata, la quale ambasciata e risposta fu nella forma
            ch'è ritratta qui apresso per meser Tommaso Corsini, che·nne fu dicitore. E poi giunti a
            Filigno, pregato il re da' nostri ambasciadori, di buona voglia fece i sopradetti III
            delli ambasciadori cavalieri di sua mano con gran festa; e poi il dì apresso si partì di
            Filigno, e andonne verso l'Aquila, e·lli ambasciadori nostri tornarono in Firenze a dì
            XI di gennaio.</p>
        </div2>
        <div2 type="capitolo">
          <head>CIX</head>
          <argument>
            <p rend="italic">Ambasciata sposta a Rimino per gli ambasciadori di Firenze al re
              d'Ungheria mandati, recitata nel cospetto del re e del suo consiglio per meser Tommaso
              Corsini in gramatica con molti alti latini; fatta volgarizzare per seguire lo
            stile.</p>
          </argument>
          <p>Priegoti che gli occhi tuoi stieno aperti alla mia orazione, la quale oggi dinanzi
            a·tte farò per tuoi figliuoli e devoti. Le parole predette sono parole di Geremia
            profeta, le quali si discrivono nel proemio del libro suo.</p>
          <p>Serenissimo principe, il quale a tutti l'Italiani siccome splendida e chiara stella
            gitti razzi, e 'l quale per la chiarezza di te ogni altro lume di splendore diminuisci,
            siccome aviene alla luna e alle stelle in comperazione a·dDio, nel cospetto del quale la
            luna non risprende, le stelle non tralucono e immonde sono. La presente orazione, la
            quale con istupore e paura parlerò per tanta presenzia di così grande re, futura è di
            grande e alta materia, la quale infino a' cieli passerà l'onore e·llo stato reale da
            ogni parte riguardando, per la quale ancora dipenderà lo stato de' devoti della casa
            reale, la quale se sarà con soavità d'amore compresa, dolcissimi frutti partorirà e
            graziosi avenimenti aparecchierà. Questa è orazione, per la quale i Fiorentini
            veghievoli con animata devozione a' pregenitori tuoi igualmente e a·tte la tua
            celsitudine amantissimamente destano, acciò che quella desta, tutte le nebbie passino
            via, e al tutto venghino meno. Sieno adunque intorno alle parole promesse gli occhi
            della tua maestà aperti alla mia orazione, acciò che per quello, sì allo stato reale,
            come allo stato de' suoi divoti si possa salutevolmente provedere. La presente orazione,
            acciò che quelle cose che·ssi debbono dire chiaramente si possano vedere, si divide in
            tre parti: la prima è raccomandatoria e offeritoria, la seconda narratoria e
            supplicatoria, la terza confutatoria.</p>
          <p>Al primo: i priori dell'arti, e gonfaloniere di giustizia, il popolo e 'l Comune della
            città di Firenze imposono a·nnoi che a' piè della tua maestà loro e·lla loro città e
            tutti gli altri divoti d'Italia raccomandare con riverenza dovessimo, e que' Fiorentini
            siccome devotissimi, e·lla loro fiorentissima città siccome muro e steccato reale, con
            quella devozione, con che a' tuoi pregenitori, siccome a' padri e benefattori suoi,
            essere suti fatti la publica fama il manifesta, a·tte come degnissimo capo della tua
            schiatta pe' nostri raportamenti ti dobbiamo offerere quelle cose, che con allegro animo
            raportiamo e narriamo, suplicandoti che·lla reale ecelsitudine la racomandagione
            e·ll'oferta di tanti tuoi devoti con graziosi effetti degni d'accettare.</p>
          <p>Al secondo: quale Fiorentino, se uomo si può dire, per virtude puote esere dimentico
            della divozione e della benevolenzia tra·lla casa reale e' tuoi pregenitori e 'l Comune
            di Firenze da lunghi tempi congiunta, e con graziosi effetti e diversi avenimenti per
            successione di tempo aprovata? A·tte ancora, amantissimo principe, si conviene di questa
            benivolenza de' tuoi pregenitori, e della nostra devozione, almeno per udita e per
            notoria fama, la quale questo nell'universo mondo grida esere manifesta. Noi ancora
            della circuspezione reale, e ancora del circulato de' cavalieri di quella, è convenevole
            de' lor fatti rinovare memoria, acciò che non periscano per lo passamento del passato
            tempo quelle cose che hanno meritato in perpetuo avere vigore. Se adunque con attento
            animo rivolgerai le cose fatte magnifiche e benifici della prechiara memoria del
            cristianissimo principe re Carlo trisavolo tuo, or none i Fiorentini guelfi, della città
            di Firenze cacciati, colla sua potenzia e con armata mano in quella città groriosamente
            rimise? Se del secondo re Carlo bisavolo tuo le cose fatte rivolgerai, partissi elli
            dall'opere del padre suo? Certo no. Ma con quello proveduto e favorevole seguire lui
            seguitando, molti beni a' Fiorentini fece. Se del sapientissimo de' savi re Ruberto tuo
            zio, il quale fu specchio non corrotto di tutti i re (avegna che per generazione
            Ruberto, e per unzione re Ruberto fosse nomato, per la smisurata e non udita sapienza,
            per una regenerazione dovrebbe esere apellato novello Salamone), i suoi fatti
            rivolgerai, partissi elli dalle vie de' suoi pregenitori? Or none. Quando della degnità
            ducale usava ad istanza di Fiorentini a strignere e vincere la città di Pistoia, con
            risprendevole compagnia di cavalieri personalmente venne. E poi venuto a dignità reale
            partissi elli dalle cose incominciate? O innumerevoli benifici a quelli Fiorentini fece,
            in tanto che in caso del bisogno al suo unigenito figliuolo non perdonasse? Che se
            rivolgerai le cose fatte da meser Filippo prencipe di Taranto, che se di meser Piero suo
            fratello grandi tuoi zii, che se di meser Carlo figliuolo del detto meser lo prencipe di
            Taranto consubrino tuo le cose fatte ripensi, none i due ultimi moriro nel piano da
            Montecatini vincendo i nimici, e il loro sangue battaglievolmente fu sparto, il quale
            sangue ancora della terra crudelmente grida? Qua' lingua, quantunque eloquente, tante
            cose potrà narrare? Certo, meglio sotto silenzio è passare che più parlarne, con ciò sia
            cosa che per silenzio a dirittamente raguardanti più e maggiori cose si deano a
            'ntendere. Adunque, acciò che' detti benifici non paiano dimenticati, la nostra
            intenzione è questa eziandio, se de' fanciulli infanti domandi, i figliuoli, le
            ricchezze, la vita e·ll'essere ricognosciamo essere proceduta de' detti tuoi
            pregenitori. Ma·sse adomandi quello che abbiamo fatto a questi tuoi pregenitori,
            se·llicito è de' fatti benifici racordare, che feciono i Fiorentini contra lo
            scomunicato re Manfredi? Che contro a Curradino? Che contro allo 'mperadore Arrigo? Che
            contro al Bavero dannato? A' quali i detti Fiorentini contastanti, per conservare la
            casa reale, con gran potenza si fecero. L'altre cose sotto silenzio passiamo, sotto il
            quale silenzio la reale circuspezione eziandio più e maggiori cose comprenderà. Le quali
            sono ancora più vere che·lle suddette, in tanto che·nnoi non siamo solamente de' tuoi
            pregenitori e di te figliuoli d'adozzione, ma più tosto congiunti di vera natura. Re
            adunque gloriosissimo, chi potrà sì fatta congiunzione e devozione individua spartire?
            Chi·lla potrà divellere o maculare o turbare? Certo, niuno. Per le dette adunque cose la
            preghiera nostra è questa, reverendissima corona, che·tti preghiamo che gli occhi della
            tua celsitudine a·nnoi e agli altri devoti d'Italia benignamente converti, acciò che
            sempre nel cuore reale sia legame indissolubile di benivoglienza e d'amore, e quello non
            abandoni, ma in te per uno ordine di successione si palesi quella divozione ed amore
            indissolubole radicata ne' cuori de' Fiorentini a·tte siccome a padre e benifattore
            nostro pe' nostri e delle dette comunità preghieri ci offeriamo, com'è detto.</p>
          <p>A l'ultimo: avegna Idio, amantissimo prencipe, che·lla maestà reale la circunvenzione
            degli emuli e·lle sforzate macchinazioni a suo podere con somma provedenza scacci,
            neentemeno la faccia di detti invidiatori, che con tante arti con tanti colori adornati
            con somma ragione noi proveduti e cauti ci rende, e ancora ci strigne la maestà reale di
            queste cose informare, e ancora più attentamente pregare, acciò che nelle vie de' suoi
            pregenitori fermamente perseveranti li sforzamenti di quelli emuli, siccome contagioso
            morbo, con sottile ingegno di lungi da·ssé cacci e distrugga. Per la qual cosa l'astuzia
            de' detti emuli diverrà vana e non potrà prevalere, ma come il fieno subitamente si
            secchi, e·ll'amore nostro e degli altri della casa reale devoti crescerà e sarà
            immutabile. Dio altissimo benedicenti e lodanti, e sanza fine dicenti: «Benedetto che
            venne nel nome del Signore».</p>
        </div2>
        <div2 type="capitolo">
          <head>CX</head>
          <argument>
            <p rend="italic">Risposta fatta in presenzia della maiestà reale ivi per lo venerabile
              uomo messer Giovanni, cherico di Visprimiense, a·ccui il re la risposta commisse.</p>
          </argument>
          <p>«L'ambasciata del Comune di Firenze così solennemente e ordinatamente esposta messere
            lo re volentieri ha udita, e·lle cose fatte de' suoi pregenitori, ella benivolenza, la
            quale al Comune di Firenze, a' Fiorentini e a quella città, i pregenitori suoi sempre
            hanno avuto, e·lla congiunzione che sempre fu intra·lloro e col Comune predetto, con
            grazioso animo ha acettato, offerendosi ancora quella sempre servare, e·lle vie de' suoi
            pregenitori sempre sequitare».</p>
          <p>E mentre che 'l detto eletto questa risposta facea, il re gli s'acostò all'orecchio
            manco, e in silenzio a·llui parlò, il quale eletto incontanente disse: «Il nostro
            signore dice ch'elli intende i Guelfi d'Italia sempre avere raccomandati».</p>
          <p>Poscia che giunti fummo a Filigno, e quivi furono gli onorevoli ambasciadori del Comune
            di Perugia, e avuta tra·nnoi e·lloro collazione e diliberagione, in prima co·lloro ci
            rapresentammo dinanzi al cospetto reale, e quelle cose in diversi sermoni spartitamente
            e per loro e per noi alla maestà reale furono recitate, le quali erano inn–effetto una
            medesima cosa, in comune sermone recate per lo detto meser Tommaso di comune concordia
            dell'uno e dell'altro Comune furono sposte. Il quale, oltre alle predette, lo stato
            e·lla libertà de' detti Comuni e degli altri di Toscana e di tutta Italia, divoti della
            casa reale e de' suoi pregenitori, alla escelsitudine reale raccomandò. Il re udite le
            predette cose, tutte graziosamente accettò, e offersesi di fare tutte quelle cose che
            nella detta pitizione erano pienamente narrate e che il Comune di Firenze, e quello di
            Perugia, e di Siena, gli rimandassono per comune due o tre di loro ambasciadori savi e
            discreti, i quali voleva nel Regno intorno a·llui per suo consiglio; e a' detti
            ambasciadori diede graziosamente congio di tornare a Firenze.</p>
          <p>I nostri ambasciadori partiti di Filigno, vennero a Perugia, e quivi sogiornarono
            alquanti dì a parlamentare col legato cardinale, e co' rettori di Perugia e cogli altri
            ambasciadori de' Comuni ch'erano stati a·rre d'Ungheria, dello stato di Toscana e del
            paese intorno in benificio di parte guelfa e della Chiesa, per la venuta del detto re
            d'Ungheria e dello imperadore Carlo suo suocero, che parea loro che 'l detto re avesse
            presa troppa famigliarità co' tiranni e signori di Lombardia e di Romagna e della Marca
            di parte ghibellina. Il quale legato consigliò i detti Comuni che mandassono loro
            ambasciadori al papa a pregarlo s'intraponesse, che·llo imperadore Carlo non passasse,
            acciò che·lla parte imperiale non crescesse collo apoggio e favore della potenza de·rre
            d'Ungheria suo genero, e che·cciò piacerebbe al papa e a' cardinali, e ch'elli ne sapea
            bene l'oppinione suo segreto, e s'elli l'avea creato e fatto, era per contrario del
            dannato Bavero, vivendo; ma dapoi ch'era morto, non facea per la Chiesa che·lla signoria
            del detto Carlo, colla potenza del re d'Ungheria signoreggiando il Regno, crescesse in
            Italia: questo segreto sapemmo da alcuno di nostri ambasciadori. E nota, lettore,
            l'essempri de' rettori di santa Chiesa, di fare e di volere disfare la signoria dello
            'mperio a·ssuo utile e beneplacito; e questo basti.</p>
        </div2>
        <div2 type="capitolo">
          <head>CXI</head>
          <argument>
            <p rend="italic">Come il re d'Ungheria entrò nel Regno, ed ebbe la signoria a queto e
              sanza contasto.</p>
          </argument>
          <p>Sogiornando in Filigno il re d'Ungheria II dì con grande festa, e fatti cavalieri i
            detti di nostri ambasciadori, come detto avemo, e fatti cavalieri più altri e di Perugia
            e di Filigno e della Marca e del Ducato, e poi si partì di Filigno a dì XXII di
            dicembre, e giunse all'Aquila la vilia di Natale, e là fece la festa, e vennevi
            all'Aquila a·rre il conte di Celano, e 'l conte di Loreto, e 'l conte di San Valentino,
            e Nepoleone d'Orso, e più altri conti e baroni d'Abruzzi, e feciono l'omaggio e fedaltà
            al detto re; poi si partì dall'Aquila, fatta la festa di Natale, e andonne col conte di
            Celano a Castello Vecchio sua terra. E a dì XXVII di dicembre entrò il re in Sermona, e
            da' Sermontini fu ricevuto onoratamente come loro signore; e partito di Sermona n'andò a
            Castello di Sanguine e poi a Sarno, e di là n'andò a Bruzzano; e ivi presso a tre miglia
            avea due castelletta, dov'erano meser Niccola Caraccioli e meser Agnolo di Napoli, i
            quali feciono alcuna risistenza, onde furono combattuti dalla gente del re, e per forza
            vinti e tutti rubati, e poi arsi; e' detti II cavalieri napoletani presi con più altri.</p>
          <p>E sappiendo il re che a Capova era messer Luigi e gli altri reali co·lloro sforzo di
            gente d'arme, non si volle mettere al contasto di quella gente né del passo del fiume
            del Voltorno, che·llà è molto grosso e profondo, e però fece la via che fece anticamente
            il re Carlo vecchio per la contea d'Alifi da Marcone, e poi arrivò a Benevento a dì XI
            di gennaio; e giugnendovi la sua gente, que' di Benevento per tema d'esere rubati,
            ch'assai danno avea sua gente di ratto fatto per cammino, e però serrarono le porte. Ma
            quando vidono la persona del re, s'asicurarono, e·ll'apersono. E venuto il re in
            Benevento, vi sogiornò da VI dì, e·llà venne tutta la sua gente dall'Aquila e ch'erano
            stati a Tiano; e in quello paese, e con suoi Ungari e con Lombardi e Romagnuoli,
            ch'erano venuti al suo servigio, si trovò in Benevento con più di VI<hi rend="sup">M</hi> cavalieri e popolo infinito; e·llà vennero tutti i baroni del paese a farli
            reverenza e omaggio. E vennevi una grande ambasceria da Napoli, a profferelli la terra,
            come a·lloro signore. Sentendo i reali e gli altri baroni ch'erano a Capova con meser
            Luigi che il re era a Benevento, e prosperava felicemente e sanza contasto, si partirono
            co·lloro gente, e andarono a Napoli, abandonando meser Luigi, e lasciandolo con poca
            compagnia, e ordinaro di venire al re a farli reverenza, come s'apressasse a Napoli. Lo
            re si partì di Benevento a dì XVI di gennaio, e venne a Mattalona, e nella sua partita
            que' da Benevento s'armaro, e azzuffarsi co' malandrini che seguivano l'oste del re e
            rubavano dove poteano, ed ebbevi de' morti assai d'una parte e d'altra, e fu arso parte
            d'un borgo di Benevento.</p>
          <p>La reina Giovanna, che·ss'era ridotta e aforzata nel castello di Napoli, sentendo che
            'l re venia con tanta forza verso Napoli, nascostamente e di notte, a dì XV di gennaio,
            si partì del castello con sua privata famiglia e con quello tesoro che potéo trarre del
            castello, che poco ve n'era rimaso, si·nn'era fatta mala guardia dopo la morte del re
            Ruberto, e per la via di Piedigrotta si ricolse la reina in su tre galee armate di
            Provenzali, ch'ella avea fatte stare in concio, e fecesi porre a Nizza in Proenza a dì
            XX di gennaio; come fece in Proenza diremo poi assai tosto in altro capitolo. Messer
            Luigi sentendo come la reina s'era partita di Napoli, e 'l re d'Ungheria prosperava
            felicemente, di notte con meser Niccola Acciaiuoli suo fidato compagno e consigliere,
            parendo loro male stare, e veggendosi abandonato dagli altri reali e baroni, si
            partirono di Capova, e vennero a Napoli. E non trovandovi galea armata, con grande
            fretta e paura si ricolsono co·lloro privata famiglia su un panfilo, non potendo avere
            galea di cui si fidassono; e con quello, con grande pena e misagio, arrivarono a Porto
            Ercole in Maremma, e·llà scesono a dì XX di gennaio, e vennero a Siena a dì XXIIII di
            gennaio privatamente; e poi nel contado di Firenze vennero, e·llà sogiornarono alquanto,
            come in altro capitolo diremo più steso, tornando a dire de' processi del re d'Ungheria,
            e della morte del duca di Durazzo e della presa degli altri reali.</p>
        </div2>
        <div2 type="capitolo">
          <head>CXII</head>
          <argument>
            <p rend="italic">Come il re d'Ungheria fece morire il duca di Durazzo, e fece pigliare
              gli altri reali, e come entrò in Napoli.</p>
          </argument>
          <p>Partito il re d'Ungheria di Benevento, fece la via da Matalona, e giunse in Aversa a dì
            XVII di gennaio. Que' d'Aversa ebbono gran paura, perché si dicea che 'l re la farebbe
            distruggere, perché v'era morto il re Andreas suo fratello, e nascosono e sotterrarono
            tutto loro tesoro e cose care; ma il re ordinò un suo vicaro chiamato fra Moriale con
            suoi Ungari in arme alla guardia della terra, e fare giustizia di rubatori e malandrini,
            ch'assai ne seguivano suo oste. E inn–Aversa soggiornò il re da VI dì, dimorando nel
            castello reale d'Aversa. E·llà vi vennero più di mille gentili uomini di Napoli a vedere
            il re, e vennevi il conte di Fondi, nipote che·ffu di papa Bonifazio, di Campagna, con D
            cavalieri al suo servigio; e più altri baroni del paese vi vennero a farli omaggio.
            Vennervi i reali, ciò furono il prenze di Taranto, nominato Ruberto, con Filippo suo
            minore fratello; che meser Luigi, come avemo detto, s'era fuggito da Napoli. E vennevi
            Carlo duca di Durazzo, e meser Luigi e Ruberto suoi fratelli, e figliuoli che furono di
            meser Gianni prenza della Morea. E venne co·lloro Giovannone di Cantelmo, e Giufredi
            conte di Squillaci amiraglio del Regno con molti altri baroni e cavalieri (avendo il re
            data loro fidanza, con patto che non fossono stati colpevoli della morte del fratello),
            e giunti al re al castello d'Aversa, gli feciono omaggio; e tutti gli baciò in bocca e
            diè loro desinare; e·cciò fu dì XXIII di gennaio.</p>
          <p>E dopo mangiare il re fece armare tutta sua gente, ed elli medesimo s'armò, e mossesi
            per venire a Napoli, e' reali disarmati cogli altri baroni intorno di lui faccendogli
            compagnia. E come furono a cavallo, il re disse al duca di Durazzo: «Menatemi ove fu
            morto Andreas mio fratello». Il duca disse: «Non ve ne travagliate, ch'io non vi fu'
            mai», credendolo levare dall'oppenione, e già temendo per li crudi sembianti de·rre. Il
            re disse vi pure voleva andare a vedere; e giunti al monistero di frati di Maiella,
            smontò da cavallo, e saliro in sulla sala e al gueffo, cioè sporto sopra il giardino,
            ove il re Andreas fu gittato strangolato e morto. Allora il re si volse al duca di
            Durazzo, e dissegli: «Tu fosti traditore e adoperatore della morte del tuo signore e mio
            fratello e adoperasti in corte col tuo zio cardinale di Peragorga, che a tua pitizione
            s'indugiò e non si fece, come dovea, per lo papa la sua coronazione. Lo quale indugio fu
            cagione della sua morte, e con frode e inganno ti facesti dispensare al papa di torre
            per moglie la tua cugina sua cognata, acciò che·llui morto e·lla reina Giovanna sua
            moglie, tu succedessi ad esere re; e·sse' stato in arme contro alla nostra potenza col
            traditore meser Luigi di Taranto tuo cugino, e nostro ribello e nimico, il quale ha
            fatto come tu, con frode e sagrilegio sposata quella rea femmina e adultera e traditrice
            del suo signore e marito, Giovanna moglie che·ffu d'Andreas nostro fratello. E però e'
            conviene che·ttu muoia ove facesti morire lui». Il duca di Durazzo si volea scusare non
            colpevole, e domandò al re misericordia. Lo re gli disse: «Come ti puo' tu scusare?»,
            mostrandogli lettere con suo suggello ch'elli avea mandate a Carlo d'Artugio del
            trattato della morte d'Andreas. E incontanente, come avea ordinato, il fedì nel petto,
            che non avea arme, uno meser Filippo ungaro, e poi lo prese uno per li capelli; e 'l
            detto meser Filippo gli tagliò la gola, non però afatto il collo, ma de' detti colpi
            morì di presente. E da certi Ungari che gli erano d'intorno fu preso e gittato da quello
            verone nel giardino ove fu gittato Andreas, e comandò nogli fosse data sepoltura sanza
            sua licenzia. E·cciò fatto, com'era ordinato, gli altri IIII nominati reali furono presi
            e messi in buona guardia di cavalieri ungari nel castello d'Aversa; e di certo si disse,
            e crede, che s'elli avesse preso co·lloro meser Luigi e·lla reina, tutti gli avrebbe
            fatti morire co·llui. E loro presi, tutti i loro cavalli e arnesi furono rubati, e
            simile i loro ostelli di Napoli, salvo quello del prenze di Taranto. E·lla moglie del
            duca di Durazzo, ch'era in Napoli, di notte, mal vestita e peggio in arnese, con due sue
            piccole fanciulle in braccio, si fuggì nel munistero di Santa Croce, e poi di là
            nascosamente vestita in abito di frate, e con poca compagnia, arrivò a Montefiascone al
            legato; e poi isconosciuta se n'andò verso Francia. Tale fu la fine del duca di Durazzo,
            e·lla presura degli altri reali, e scacciamento di loro donne e di loro famiglie.</p>
          <p>Per molti se ne fece quistione, opponendo al re tradimento del suo sangue, avendogli
            fidati e baciati in bocca, e caritevolemente mangiato co·lloro, e poi fatto morire il
            duca di Durazzo, e gli altri reali innocenti presi. Altri dissono che non era tradimento
            a tradire il traditore, se colpa v'ebbe, come gli oppose. Ma per li savi si giudicò che
            questa crudeltà e quello ne seguì di male fu dispensato e premesso da·dDio per li ladii
            peccati comessi nello re Andreas, ch'era giovane e innocente, che per lo peccato della
            invidia e covidigia della signoria sua con superbia fu commesso tradimento con
            iscellerato paricida di loro signore, e ancora ci fu il laido e abominevole peccato per
            cagione d'avolterio e sacrilegio tra congiunti, come avemo adietro fatta menzione,
            che·ffu cagione della morte di quello innocente. E già la vendetta d'Iddio non passa
            sanza penitenzia e meriti di sì innormi peccati. La presura degli altri reali fece più
            per sua sicurtà, che per colpa ch'avessono, se non d'essere in arme a Capova contra
            a·llui.</p>
          <p>Lo re d'Ungheria quello medesimo dì, dì XXIIII di gennaio, con sua gente armati ed elli
            medesimo armato colla barbuta in testa, con una sopravesta indosso di sciamito porporino
            ivi su i gigli di perle seminati, entrò in Napoli, e non volle palio sopra capo né altra
            pompa, com'era aparecchiato per lui dalli Napoletani di fare. E smontò a Castello Nuovo,
            e intese a riformare la terra e il reame, faccendo nuovi dicreti e nuove inquisizioni
            della morte di suo fratello, e rinovando ufici e signoraggi, e togliendogli a·cchi trovò
            colpevoli, e dandoli a chi l'avea servito, che sarebbe lunga mena a dire. I Napoletani i
            più erano tristi e in paura, sì per le grascie degli ufici del Regno e vantaggi
            ch'avieno da' reali; e allora furono mutati e tolti essi per la morte del duca; che,
            come dice Seneca, chi a uno offende molti ne minaccia. Ivi a pochi dì mandò il re a
            Castello dell'Uovo per lo fanciullo si dicea rimaso dello re Andreas, nominato Carlo
            Martello, e videlo graziosamente, e fecelo duca di Calavra. E con buona compagnia di
            cameriere e di balie che 'l nodrivano e governavano, inn–una bara cavallereccia
            nobilemente a dì II di febraio il mandò ad Aversa, e di là, cogli altri reali che
            v'erano presi, con buona guardia d'Ungari il mandò ad Ortona, e di là per mare passarono
            inn Ischiavonia, e di là in Ungheria. Avendo assai larga prigione, con buona guardia si
            riposano co·lloro vergogna in Ungheria, e con poco onore, e meno da spendere. E così si
            muta la fortuna di questo secolo in poco tempo, altrui par essere in maggiore stato.</p>
        </div2>
        <div2 type="capitolo">
          <head>CXIII</head>
          <argument>
            <p rend="italic">Come di soldati stati al servigio del re d'Ungheria e di quelli stati
              con messere Luigi di Taranto si fece una gran compagnia.</p>
          </argument>
          <p>Riformato il re d'Ungheria la sua signoria in Napoli, e mandati i reali suoi congiunti
            in Ungheria, trovò che uno duca Guernieri tedesco stato al suo soldo, e capitano di sua
            gente dall'Aquila, il dovea tradire per danari a petizione del re Luigi e della reina;
            della quale tradigione apellò, e vollesi combattere in campo contra uno signore tedesco
            che·ll'avea accusato; ma·llo re saviamente procedette di non volere loro quistioni. Ma
            'l detto duca e gli altri soldati che·ll'aveano servito pagò cortesemente, e fece
            giurare loro di non prendere soldo dalla Chiesa di Roma né dalla reina, né da meser
            Luigi, né da nullo suo nimico né contrario, né da meser Luchino Visconti di Milano, né
            di non essere contra·llui né suoi amici, spezialmente contro a' Fiorentini, Perugini, e
            Sanesi; e diede loro congio, ch'uscissono del Regno cogli altri soldati ch'erano stati
            al soldo della reina e di meser Luigi. E feciono una compagna, onde fu capitano il detto
            duca Guernieri, e furono intorno di III<hi rend="sup">M</hi> cavalieri, e vennersene in
            Campagna nelle contrade di Terracina vivendo di ratto. E partita del Regno la detta
            compagna, se n'andò il re in Puglia in pellegrinaggio al Monte Santo Agnolo e San Nicolò
            di Bari, e per sagire i baroni e paese di Puglia alla sua signoria, e per cessare la
            pistolenza della mortalità, che già era cominciata a Napoli grandissima; e 'nanzi si
            partisse di Napoli mandò al Comune di Firenze e a quello di Perugia e a quello di Siena
            per suo messo a·ccavallo la 'nfrascritta lettera, la quale facemmo volgarizzare a verbo,
            ch'era in latino; e il messo che mandò fu vestito nobilemente, e donatoli cavallo e
            danari dal nostro Comune, e dagli altri.</p>
        </div2>
        <div2 type="capitolo">
          <head>CXIV</head>
          <argument>
            <p rend="italic">La lettera che mandò il re d'Ungheria al Comune di Firenze.</p>
          </argument>
          <p>«A' nobili e potenti signori priori, e consiglio e Comune della città di Firenze, amici
            nostri carissimi e diletti, Lodovico per la Dio grazia re d'Ungheria, di Ierusalemme, e
            di Cicilia. Imperò che, favorandoci la divina potenza e grazia, noi tegniamo libero e
            intero tutto il regno di Cicilia di qua dal Faro, a noi già lungo tempo per debito di
            ragione conceduta, siccome la evidenza del fatto a tutto il mondo fa manifesto e
            dichiara, noi ad alcuni soldati a cavallo, del servigio de' quali noi al presente non
            abisognamo, con sodisfazione piena e intera prima a·lloro fatta, facemmo dare licenza,
            intra' quali il duca Guernieri con certi suoi seguaci fu l'uno, dal quale corporal
            giuramento alle sante Idio Vangele ricevemmo con lettere della sua promessione fatte
            alla nostra eccellenza, che contra alla maestà nostra, o contra alcuni diletti nostri o
            fedeli, e spezialmente e nominatamente contra a voi, overo la vostra comunità o città o
            distretto vostro, niuna cospirazione farà lega, overo compagnia, pel protesto, da
            casione, della quale noi o voi, o qualunque altri nostri diletti o fedeli, potessimo
            essere dannificati, molestati o perturbati inn–alcuno modo. Ma imperò che niuna fede e
            niuna pietà è in coloro che seguitano le battaglie, e il detto duca Guernieri hae altre
            volte molte pericolose cose, sotto protesto di compagnia, ausate di fare, e però alla
            dilezione e carissima amistà vostra con chiara effezione vi rechiamo a memoria, acciò
            che con diligente cura e sollecitudine veghiate, acciò che alcuna malvagia concezione o
            rea effezione di quelli soldati non potesse a voi generare alcuno nocimento. E se
            avenisse che per l'aversità di detti soldati o d'altri nostri invidiatori contra voi
            o·lla vostra città in alcuna nocevole cosa volesse mandare fuori suo veleno, infino ad
            ora siamo pronti con tutto il nostro podere a voi dare il nostro aiuto e consiglio
            opportuno, acciò che·lla sincerità dell'amore, il quale tra' generitori nostri e voi già
            lungo tempo fu ed è indisolubile, insieme con noi perseveri e continuamente s'acresca
            e·lli rei de' suoi malivoli propositi e innique operazioni confusione patiscano, e pene
            sempiterne. Data in Napoli nel nostro castello, dì VIIII del mese di febraio, prima
            indizione».</p>
          <p>E nota, lettore, come felicemente e prosperamente il re d'Ungheria passò inn–Italia
            sanza alcuno contasto, ma fattoli grande onore e reverenza, e datoli aiuto di cavalieri
            da tutti i signori e Comuni guelfi e ghibellini che trovò per camino; che·ffu tenuta
            gran cosa, e quasi maravigliosa, che in LXXX dì che si partì di suo paese, fece in gran
            parte la vendetta del suo fratello Andreas, ed ebbe a queto il regno di Puglia, per lo
            piacere di Dio, sanza contasto o battaglia; che per li più si stimò che se meser Luigi e
            gli altri baroni e reali del Regno ch'erano ragunati a Capova fossono stati d'accordo e
            messosi al contasto, mai non avea la signoria. Ma a·ccui Iddio vuole male per le peccata
            gli toglie il podere e·lla concordia. E 'l Cresiastico dice: «Il regno si trasporta di
            gente in gente per le ingiustizie e ingiurie e contumelie e diversi inganni
            <abbr>etc.</abbr>»; e così pare manifestamente che per giudicio d'Iddio avenisse a'
            reali del regno di Puglia, e desse prosperità al re d'Ungheria. Ben si disse per alcuno
            astrolago che venne co·llui d'Ungheria ch'elli si partì di sua terra, come dicemmo
            adietro, a dì III di novembre la mattina, e prese l'ascendente di sua mossa onde fece la
            figura che disegneremo qui apresso e come si può vedere.</p>
          <p>Il suo ascendente pare che fosse il segno dello Scorpione a gradi VIIII e·llo suo
            signore pianeta, cioè Marti, il qual era nella X casa, che·ssi dice casa reale, e nella
            faccia di Giovi e termine di Venus fortunati, e nel segno del Leone sua tripicità, e
            atribuito al paese d'Italia, e con <foreign lang="lat">capud Dragonis</foreign>
            fortunato e forte, ch'assai chiaro mostrò in parte quello che·lli avenne in suo
            avenimento. L'altre significazioni e suo fine giudichi chi è dell'arte d'astrologia
            maestro. Ma noti che quando il re entrò nel Regno, ciò fu a dì XXIIII di dicembre, il
            suo pianeto Marti cominciò a retrogradare; e quando entrò in Napoli ed ebbe la
            dominazione, dì XXIII di gennaio, era retrogradato. Lasceremo di questa matera, che non
            era di necessità al nostro trattato; ma per dare alcuno diletto a'cchi della scienzia
            s'intende il ci misi. Ancora lasceremo di processi del re d'Ungaria, e diremo come la
            reina Giovanna e meser Luigi ella prenzessa di Taranto arivarono in Proenza.</p>
        </div2>
        <div2 type="capitolo">
          <head>CXV</head>
          <argument>
            <p rend="italic">Come mesere Luigi di Taranto e·lla reina Giovanna arrivarono in
              Proenza.</p>
          </argument>
          <p>Come in breve dicemmo adietro, quella che·ssi facea chiamare la reina Giovanna, moglie
            che·ffu del re Andreas, arrivò a Nizza in Proenza a dì XX di gennaio con tre galee, e in
            sua compagnia meser Maruccio Caraccioli di Napoli, cui ella avea fatto conte camarlingo,
            e di sua compagnia colla reina si parlava infama di male e di sospetto. Come presono
            porto a Nizza, se n'andaro ad Acchisi; e·lloro giunti inn Acchisi, il conte d'Avellino
            de' signori del Balzo e il signore di Salto con altri maggiori baroni di Provenza furono
            alla detta reina, e di presente feciono pigliare il detto meser Maruccio con VI suoi
            compagni, e mettere nella pregione di Nuva. La reina con cortese guardia menaro a
            Castello Arnaldo, e nullo le potea parlare in segreto sanza la presenza de' detti baroni
            di Provenza; però ch'erano entrati in sospetto e gelosia, ch'ella non facesse scambio
            della contea di Provenza a un'altra contea di Francia con meser Gianni figliuolo del re
            di Francia e suo cugino, il quale in quelli giorni era venuto al papa a Vignone col
            conte d'Armignacca, e statone in trattato col papa, onde i Provenzali s'erano molto
            iscandalezzati, non volendo esere sottoposti al re di Francia, e quasi voluto fare
            rubellazione di Proenza col Dalfino di Vienna per la detta cagione, e a petizione del re
            d'Ungheria; per la qual cosa il papa temendone ne rimandò mesere Gianni in Francia, e
            contentollo di molti danari; dissesi di fiorini CC<hi rend="sup">M</hi> contanti e·lle
            decime del reame di Francia per V anni a venire a pagare in due, che sono grandissimo
            tesoro. E così si dispensa il tesoro della Chiesa per lo conquisto della Terrasanta,
            overo <abbr>etc.</abbr></p>
          <p>Messer Luigi di Taranto co·mmeser Niccola Acciaiuoli di Firenze suo fidato compagno
            venuti a Siena, messer Niccola volendolo menare in Firenze (e già l'avea condotto nel
            nostro contado in Valdipesa), sentendosi ciò per li priori e gli altri rettori di
            Firenze, dubitando che·lla sua venuta non generasse scandalo tra' cittadini e
            indegnazione del re d'Ungheria, ritenendolo in Firenze, di presente mandarono loro
            incontro due grandi popolari per ambasciadori, difendendo loro non entrassono nella
            città, ma seguissono loro cammino; e stando co·lloro al continovo, acciò che nullo altro
            cittadino andasse loro a parlare; e così dimorarono in Valdipesa a' luoghi degli
            Acciaiuoli per X dì, che nullo cittadino v'andò, se non il vescovo di Firenze, ch'era
            degli Acciaiuoli, e volea, e andò co·lloro a corte di papa. Di questa venuta di meser
            Luigi ebbe grande mormorio tra' cittadini, che parte di Guelfi ch'amavano i reali, e
            ricordavansi de' servigi ricevuti dal prenze di Taranto suo padre, e come meser Carlo
            suo fratello rimase morto in servigio del nostro Comune con meser Piero suo zio insieme
            alla sconfitta di Montecatini, l'avessono volentieri ricevuto in Firenze e fattogli
            grandissimo onore. Ma i rettori, temendo di non dispiacere al re d'Ungheria, tennero il
            modo detto, e per li savi fu lodato per lo migliore del Comune.</p>
          <p>I detti non potendo venire a Firenze, avendo mandato a Genova a·ffare conducere e
            armare a·lloro amici due galee, e per la Via da Volterra n'andarono, e 'l vescovo
            co·lloro a Porto Pisano; e·llà si ricolsono a dì XI di febraio; e giunti in Proenza, e
            sentendo lo stato della reina Giovanna, non s'ardiro di porre né a Nizza né a Marsilia,
            anzi arrivaro all'Agua Morta, e di là a Belcaro nelle terre del re di Francia, e poi
            contro a Vignone di là dal Rodano. E 'l vescovo e messer Niccola vennono in Vignone al
            papa e tanto adoperaro co·llui che la reina Giovanna fu dilibera di Castello Arnaldo, e
            entrò in Vignone con palio sopra capo, e tutti i cardinali le vennono incontro a
            cavallo, ricevendola a grande onore, a dì XV di marzo. E meser Luigi venne al papa, e in
            quello dì riconfermò il papa il disonesto matrimonio da meser Luigi alla detta reina
            Giovanna. E ancora di questo fu il papa molto caloniato da più Cristiani che 'l seppono.
            E poi a dì XXVII di marzo il papa diede la rosa dell'oro al detto meser Luigi, essendo
            in Vignone il re di Maiolica; e poi cavalcò per Vignone con pennone sopra capo a guisa
            di re, e·lla reina co·llui; si tornarono poi di là da·rRodano, e 'l papa diè loro III
            cardinali a udire la quistione da·lloro al re d'Ungheria, ch'erano in corte suoi
            ambasciadori. Lasceremo ora questa matera, e diremo d'altri signori e donne che in
            questi dì passarono per Firenze.</p>
          <p>A dì XXVII di febraio meser Filippino da Gonzago di signori di Mantova, tornando con
            sua gente d'arme dal re d'Ungheria, che·ll'avea acompagnato fino a Napoli, passò per
            Firenze e·ffu ricevuto a grande onore, e acompagnato da' rettori e da più cittadini. E
            di ciò fu ancora grande mormorio per li Guelfi di Firenze, dicendo: «I nostri rettori
            ricevono in Firenze e fanno onore a' tiranni ghibellini che·cci sono stati incontro co'
            nostri nimici, e non voluto ricevere meser Luigi», come detto è di sopra: ma pur fu
            preso il migliore e lodato per li savi, e però n'avemo fatta memoria per asempro per
            l'avenire.</p>
          <p>E a dì X di marzo passò per Firenze la moglie del prenze di Taranto, che·ssi facea
            sopranomare imperadrice di Gostantinopoli sanza lo 'mperio; era figliuola del duca di
            Bolbona, figliuolo che·ffu di Chiermonte della casa di Francia; la quale poi che 'l
            marito cogli altri reali era mandato preso inn–Ungheria, se n'andava in Francia. Fulle
            in Firenze fatto grande onore d'acompagnarla di cavalieri e di donne, e albergalla in
            casa Peruzzi, faccendole il Comune le spese riccamente; due dì ci dimorò, e per lo
            cammino andando e vegnendo, per lo contado e distretto di Firenze. E 'l Comune le fece
            lettere al papa, pregandolo, e racomandandogliele, s'adoperasse col re d'Ungheria della
            diliberazione del suo marito e degli altri innocenti reali. Lasceremo alquanto delle
            sequele occorse per l'avenimento del re d'Ungheria, ch'assai n'avemo detto, e torneremo
            a dire d'altre novità state in Firenze e altrove in questi tempi.</p>
        </div2>
        <div2 type="capitolo">
          <head>CXVI</head>
          <argument>
            <p rend="italic">Quando si cominciò il muro da San Ghirigoro inn–Arno, che richiude le
              due pile del ponte Rubaconte.</p>
          </argument>
          <p>In questo anno MCCCXLVII si cominciò a fondare inn–Arno di costa a San Ghirigoro un
            grosso muro con pali a castello, e presono due pile e due arcora del ponte Rubaconte di
            là da l'Arno andando diritto verso levante infino alla coscia del ponte Reale,
            che·ss'ordinò di fare. E di qua dal ponte più tempo dinanzi s'era cominciato similemente
            uno muro, prendendo una pila e arco del detto ponte, andando fino al castello
            Altrafonte. Questi muri s'ordinaro per conducere l'Arno dentro alla città per diritto
            canale e acrescerne terreno alla città, spezialmente verso San Niccolò, ed era la città
            più forte, più bella avendo il riguardo e parapetto del muro a modo di pila, sicché
            l'ordine e 'l lavorio de' detti muri fu bene proveduto, faccendosi una agiunta, ch'è di
            nicistà, cioè di fare un muro cominciandolo di qua dal fiume d'Arno alla coscia del
            ponte Reale, e continuandolo verso levante infino alle mulina di San Salvi; allargando
            la bocca ed entrata del fiume d'Arno, acciò che crescendo l'Arno, non venisse di sopra
            a' fossi e mura di qua alla porta della Croce o più oltre, come avenne l'anno MCCCXXXIII
            al tempo del diluvio: e sarebbene la terra più forte e più bella, e raquisterebbesi
            terreno, che varrebbe più non costerebbe il muro, il quale si farà, quando a quelli
            reggono la città piacerà loro.</p>
        </div2>
        <div2 type="capitolo">
          <head>CXVII</head>
          <argument>
            <p rend="italic">Come i Bostoli furo cacciati d'Arezzo.</p>
          </argument>
          <p>Nel detto anno, all'uscita d'ottobre, quelli della casa de' Bostoli a romore di popolo
            furono cacciati d'Arezzo per forze e tirannie che facieno a' cittadini popolari di
            quella; e bene che inn–Arezzo fossono capo di parte guelfa, egli erano isconoscenti e
            ingrati, spezialmente contro al nostro Comune di Firenze; che quando erano fuori
            d'Arezzo cogli altri Guelfi, erano sostenuti al soldo del nostro Comune, e fatta per
            loro la guerra contro a' Tarlati; e poi per lo nostro Comune rimessi in Arezzo in grande
            stato e signoria. Ed ellino per loro superbia peggio trattavano i nostri rettori e
            cittadini che v'erano per lo Comune di Firenze, e del continovo puttaneggiavano col
            Comune di Perugia, per diminuire la signoria del Comune di Firenze, per meglio potere
            tiranneggiare. Ma a·cciò non guardò il nostro Comune, perch'erano Guelfi, di fare loro
            rendere i beni loro, e ordinalli a' confini a·lloro castella e possesioni fuori
            d'Arezzo; ma male stettono contenti ne' termini e confini loro dati, ch'al continuo
            stavano in trattati co·lloro amici dentro. E a dì XI d'aprile seguente, la notte,
            co·lloro amici a cavallo e a piè vennero alla terra con iscale scalandola per entrare
            dentro; furono sentiti e ripinti per forza fuori, e di presi di quelli d'entro, che
            rispondieno loro; di certi fu fatta giustizia, ed ellino e·lloro seguaci condannati per
            traditori e ribelli.</p>
        </div2>
        <div2 type="capitolo">
          <head>CXVIII</head>
          <argument>
            <p rend="italic">Di certe novità che in questi tempi furono in Firenze.</p>
          </argument>
          <p>All'uscita di novembre e·ll'entrata di dicembre del detto anno subitamente montò il
            grano in Firenze, di soldi XXII che valea lo staio, in uno mezzo fiorino d'oro, e infino
            soldi XXXV lo staio, onde il popolo si maravigliò, e temette forte, dubitando non
            tornasse la carestia passata. E·cciò avenne perché la Romagna, d'onde ci solea venire il
            grano delle circustanze del Mugello, n'andava in Romagna, però che in Vinegia avea gran
            caro di grano; e per la generale mortalità e infermità delle terre marine, come detto
            avemo adietro, e per la venuta del re d'Ungheria in Puglia, i Viniziani non potieno
            avere tratta di grano né di Cicilia né di Puglia; e' Viniziani male potieno navicare.
            Provvidesi sopra·cciò per gli uficiali della vittuaglia di fare guardare i confini del
            nostro contado verso Romagna, e di fare venire grano da Pisa e di Maremma e di Siena e
            d'Arezzo, onde per la providenza buona tosto tornò in soldi XXII e soldi XX lo staio.</p>
          <p>E a dì XI di gennaio si fece riformagione per lo Comune, e ordinossi che·lle signorie,
            come la podestà, entrasse al suo uficio a calen di gennaio e in calen di luglio, e 'l
            capitano del popolo in calen di maggio e in calen di novembre, e·ll'esecutore degli
            ordini della giustizia in calen di aprile e in calen di ottobre, com'era usato per li
            tempi passati; i quali tempi s'erano rimossi per la tirannia del duca d'Atene, che·lli
            facea a suo beneplacito quando signoreggiò Firenze. E ordinossi che come fossero entrate
            le dette signorie, incontanente infra XV dì apresso i priori e gli altri collegi
            ch'hanno ad eleggere le dette signorie li dovessono eleggere sotto certa pena, per
            cessare le pregherie di rettori, e non avere cagione di raffermarli; che·ffu buono e
            ottimo dicreto, quando s'osservasse. Ma il nostro difetto di mutare spesso leggi e
            ordini e costumi col <foreign lang="lat">non istante</foreign> che·ssi mette nelle
            riformagioni del Comune guasta ogni buono ordine e legge, ma è·ssi nostro difetto quasi
            naturato,</p>
          <q direct="unspecified" rend="block">
            <lg type="non-definito">
              <l><gap/> che in mezzo novembre</l>
              <l>Non giugne quel che·ttu d'ottobre fili,</l>
            </lg>
          </q>
          <p>come disse il nostro poeta.</p>
        </div2>
        <div2 type="capitolo">
          <head>CXIX</head>
          <argument>
            <p rend="italic">Come la città di Pisa mutò stato e reggimento.</p>
          </argument>
          <p>Nel detto anno, reggendosi la città di Pisa sotto il governo di messer Dino e di
            Tinuccio della Rocca di Maremma loro distrettuale sotto titolo di loro conti, i quali
            conti erano giovani di tempo, e morti i loro maggiori, e' detti della Rocca con altri
            loro seguaci popolani l'avieno retta buono tempo a·lloro senno, e chiamavasi la setta
            de' Raspanti; ma assai bene reggeano la terra, se non che se n'erano signori liberi;
            l'altra setta, che non reggeano né avieno ufici in Comune, e per dispetto gli chiamavano
            i Bergoli, i quali erano Gambacorti e Agliati e altri ricchi mercatanti e popolani, e'
            nobili e' grandi v'erano poco richesti e peggio trattati; e parendo a' detti noboli e
            popolari esere mal trattati e schiusi degli ufici, segretamente s'acordarono insieme, e
            poi co' conestaboli delle masnade con grandi impromesse, e·lla villa di Natale, dì
            XXIIII di dicembre, levaro la città a romore gridando: »Viva il popolo e libertà!», e
            corsono la terra, e cacciarne i conti e' detti della Rocca e' loro seguaci, sanza altro
            mal fare in persone, se non di rubare e mettere fuoco nelle case di quelli della Rocca.
            E mandarli a' confini i conti e·lloro in diversi luoghi e paesi. E Andrea Gambacorti con
            suoi seguaci se ne feciono signori.</p>
        </div2>
        <div2 type="capitolo">
          <head>CXX</head>
          <argument>
            <p rend="italic">D'uno grande segno e miracolo ch'aparve in Vignone.</p>
          </argument>
          <p>Nel detto anno, a dì XX di dicembre, la mattina levato il sole, aparve in Vignone in
            Proenza, ov'era la corte del papa, sopra i palazzi e abituri del detto papa, quasi
            com'una colonna di fuoco, e dimoròvi per ispazio d'una ora; la quale da tutti i
            cortigiani fu veduta, e faciensene grande maraviglia; e con tutto che·cciò potesse
            essere naturalmente per li raggi del sole al modo dell'arco, tuttora fu segno di future
            e grandi novitadi che avennero apresso, come leggendo si potrà trovare.</p>
        </div2>
        <div2 type="capitolo">
          <head>CXXI</head>
          <argument>
            <p rend="italic">Come i Guelfi furono cacciati di Spuleto.</p>
          </argument>
          <p>Nel detto anno, a dì X di gennaio, mesere Piero di meser Cello di Spuleto, il quale
            n'era fuori a' confini, a pitizione degli altri grandi Guelfi di Spuleto, perché usava
            contro a·lloro e gli altri soperchia maggioranza cittadina, il detto meser Piero con
            suoi seguaci e amici e aiuto del capitano del Patrimonio e del duca di Spuleto venne
            alla terra con suo sforzo di genti a cavallo e a piè, e datagli l'entrata d'una porta,
            entrò combattendo nella terra. I cittadini ciò sentito, levaronsi a romore, e presono
            l'armi, onde si feciono caporali i Guelfi della terra medesimi, e per forza combattendo
            ruppono mesere Piero e' suoi con danno di loro, e cacciarli della terra. E pochi dì
            apresso i Ghibellini della terra avendo sospetto de' Guelfi che v'erano, con tutto che
            fossono stati co·lloro a cacciarne meser Piero e' suoi seguaci, come ingrati e
            sconoscenti gli cacciarono di Spuleto; onde, tutto fosse loro fatta sconcia cosa, fu
            giusta vendetta e presta, perché n'avieno cacciati i loro Guelfi medesimi. E avenne loro
            la parola del Vangelo: »Regno in se medesimo diviso <foreign lang="lat">disolabitur</foreign>». Lasceremo di queste matere per raccontare un grande giudicio e
            quasi incredibile che a questi tempi avenne per tremuoti nella città di Pisa, di Vinegia
            e di Padova, ma più in Frioli e in Baviera.</p>
        </div2>
        <div2 type="capitolo">
          <head>CXXII</head>
          <argument>
            <p rend="italic">Di grandi tremuoti che furono in Vinegia, Padova, e Bologna, e
            Pisa.</p>
          </argument>
          <p>Nel detto anno, venerdì notte dì XXV di gennaio, furono diversi e grandissimi tremuoti
            in Italia nella città di Pisa, e di Bologna, e di Padova, maggiori nella città di
            Vinegia, nella quale ruvinarono infiniti fummaiuoli, che ve ne avea assai e belli; e più
            campanili di chiese e altre case nelle dette città s'apersono, e tali rovinarono. E
            significarono alle dette terre danni e pistolenze, come leggendo inanzi si potrà
            trovare.</p>
          <p>Ma i pericolosi furono la detta notte in Frioli, e inn Aquilea, e in parte dalla Magna,
            sì fatti e per tale modo e con tanto danno, che dicendolo o scrivendolo parranno
            incredibili; ma per dirne il vero e non errare nel nostro trattato, sì·cci metteremo la
            copia della lettera che di là ne mandaro certi nostri Fiorentini mercatanti e degni di
            fede, il tinore delle quali diremo qui apresso, scritte e date inn–Udine del mese di
            febraio MCCCXLVII.</p>
        </div2>
        <div2 type="capitolo">
          <head>CXXIII</head>
          <argument>
            <p rend="italic">Di grandi tremuoti che furono in Frioli e in Baviera.</p>
          </argument>
          <p>Avrete udito di diversi e pericolosi tremuoti che sono stati in questi paesi, i quali
            hanno fatto grandissimo danno. Correndo gli anni del nostro Signore, secondo il corso
            della chiesa MCCCXLVIII, indizione prima, ma secondo il nostro corso della Anuziazione,
            ancora nel MCCCXLVII, a dì XXV di gennaio, il dì di venerdì, il dì della conversazione
            di san Paolo, ad ore VIII e quarta appresso vespro, che viene ore V infra la notte, fu
            grandissimo tremuoto, e durò per più ore, il quale non si ricorda per niuno vivente il
            simile.</p>
          <p>In prima in Sancille la porta di verso Friole tutta cadde. Inn–Udine cadde parte del
            palazzo di meser lo patriarca, e più altre case; cadde il castello di Santo Daniello in
            Frioli, e morìvi più uomini e femmine; caddono due torri del castello di Ragogna, ed
            iscorsono infino al Tagliamento, cioè uno fiume così nomato, e morìvi più genti.</p>
          <p>In Gelmona la metà e più delle case sono rovinate e cadute, e 'l campanile della
            maggiore chiesa è tutto fesso e aperto, ella figura di san Cristofano intagliato in
            pietra viva si fesse tutta per lungo. Per li quali miracoli e paura i prestatori a usura
            della detta terra, convertiti a penitenzia, feciono bandire che ogni persona ch'avessono
            loro dato merito e usura andasse a·lloro per essa; e più d'otto dì continuarono di
            renderla.</p>
          <p>A Vencione il campanile della terra si fesse per mezzo, e più case rovinarono.</p>
          <p>Il castello di Tornezzo e quello di Dorestagno e quello di Destrafitto caddono e
            rovinarono quasi tutti, ove morirono molte genti.</p>
          <p>Il castello di Lemborgo, ch'era in montagna, si scommosse; rovinando fu trasportato per
            lo tremuoto da X miglia del luogo dov'era in prima, tutto disfatto.</p>
          <p>Uno monte grandissimo, ov'era la via ch'andava al lago Dorestagno, si fesse e partissi
            per mezzo con grande rovina, rompendo il detto cammino.</p>
          <p>E Ragni e Vedrone, due castella, con più di L ville, che sono sotto il contado da
            Gurizia, intorno al fiume di Gieglia, sono rovinate e coperte da due monti, e quasi
            tutte le genti di quelle perite.</p>
          <p>La città di Villaco in Frioli vi rovinarono tutte le case, se non fu una d'un buono
            uomo, e giusto, e caritevole per Dio. E poi del suo contado più di LX sue tra castella e
            ville sopra il fiume d'Atri per simile modo detto di sopra sono tutte rovinate e somerse
            da due montagne, e ripiena la valle onde correa il detto fiume per più di X miglia; e 'l
            monistero d'Orestano rovinato e somerso, e mortavi molta gente. E 'l detto fiume non
            avendo sua uscita e corso usato, al di sopra ha fatto uno nuovo e grande lago. Nella
            detta città di Villaco molte maraviglie v'apariro, che·lla grande piazza di quella si
            fesse a modo di croce, della quale fessura prima uscì sangue e poi acqua in grande
            quantità. E nella chiesa di Santo Iacopo di quella città vi si trovarono morti uomini
            che v'erano fuggiti, sanza gli altri morti per la terra, più delle tre patti degli
            abitanti; iscamparono per divino miracolo i Latini e' forestieri e' poveri. Per Carnia
            più di XV<hi rend="sup">M</hi> uomini sono trovati morti per lo tremuoto; e tutte le
            chiese di Carnia sono cadute, e·lle case e 'l monistero d'Osgalche e quello di Verchir
            tutti sobbissati.</p>
          <p>In Baviera la città di Trasborgo, e Paluzia, ella Muda, ella Croce oltramonti, la
            maggiore parte delle case cadute, e morta molta gente.</p>
          <p>E nota, lettore, che·lle sopradette rovine e pericoli di tremuoti sono grandi segni e
            giudici di Dio, e non sanza gran cagione e premessione divina, e di quelli miracoli e
            segni che Gesù Cristo vangelizzando predisse a' suoi discepoli che dovieno apparire alla
            fine del secolo.</p>
        </div2>
      </div1>
    </body>
  </text>
</TEI.2>
