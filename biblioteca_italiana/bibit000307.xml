<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Trattato di architettura</title>
      <author>Filarete (Antonio Averlino detto il)</author>
    </titleStmt>
    <extent>1400 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000307</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattato di architettura</title>
        <author>Filarete</author>
        <editor id="ed">Finoli, Anna Maria</editor>
        <editor id="ed2">Grassi, Liliana</editor>
        <publisher>Il Polifilo</publisher>
        <pubPlace>Milano</pubPlace>
        <date>1972</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="ita"/><language id="lat">Latino</language><language id="gre">Greco</language></langUsage>
    <textClass>
      <keywords scheme="CDD">
        <term>720 - ARCHITETTURA</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-07-22T00:00:00.000+02:00</date>
      <respStmt>
        <name>Simona Casciano</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-08-31T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>TRATTATO DI ARCHITETTURA</head>
<head>LIBRI I – XIV</head>

<div2 type="capitolo">

<p>Perche' ho conosciuto tu essere eccellente e dilettarti di virtù e di cose degne, come degnamente è usanza negli animi gentili, e massime di quelle che danno perpetua e degna fama, o magnifico Piero de' Medici, considerando questo, io stimai doverti piacere intendere modi e misure dello edificare. Questa è bene cosa degna e conveniente a simili uomini per più rispetti, massime per comunicare i loro beni a molti, che per bisogno e per necessità perirebbono e ancora perché lunga fama rimanga della sua liberalità e virtù.</p>
<p>E questa loda voglio dare a te e alla casa tua, e massime al tuo genitore, il quale degnissimo riputo tra gli altri. Chi potrà dire che questo si dica a compiacenza né a voluntà, considerato che la testimonianza appare nelli eccelsi difizii fatti per lo magnifico e degnissimo tuo padre Cosimo, e per te ancora stabiliti e ordinati, intra quali l'ornatissima cappella della Innunziata de' Servi di Firenze, e altre degne cose in Firenze e di fuori, nonché propinqui alla nostra città, ma fuori della Toscana in varii luoghi, in Milano una degna casa, come nel vigesimo quinto libro si vede, così altri difizii per loro fatti. Ma lassiamo ora stare nelle parti nostre d'Italia, ma per infino all'infedeli hanno fatto fabbricare ed edificare degni edifizii. Dove si truova a questi nostri tempi uomini privati essere di tanta fama e degna loda quanto questa? L'altre loro virtù e particularità che si converrebbe loro non voglio dire, quanto fu la prudenza e l'umanità di conservare e crescere lo stato di sé e della sua republica e così ancora acrescerlo; ma non mi voglio in questo distendere per al presente, perché il nostro suggetto non è se none dello ordine delli edificii, ed el quale ottimamente avete inteso. E che sia vero specchisi in San Lorenzo, in San Marco e negli altri che vedere si possono. Sì che, avendomi affaticato a componere questa opera, stimai, per le ragioni sopradette e ancora per la benivolenza e amore che ti porto, e a te essere grato vederla, e per questo a te la dirizzo, benché non come si converrebbe sia degna, sì per rispetto di tua magnificenza, e sì ancora per essa opera, che meriterebbe essere in latino e none in volgare; ma stimando io da' più essere intesa, e ancora perché in latino se ne truova da degnissimi uomini essere fatte de le quali credo ne sia copioso.</p>
<p>Come si sia, pigliala, non come da Vetruvio, né dalli altri degni architetti, ma come dal tuo filareto architetto Antonio Averlino fiorentino, il quale fece le porte di San Piero di Roma di bronzo, scolpite di degne memorie di Ugenio quarto, sommo pontefice, sotto il quale le fabbricai; e nella città di Milano il glorioso albergo de' poveri di Dio, sotto Francesco Sforza, duca quarto di Milano, el quale colla sua mano la prima pietra nel fondamento collocò; e altre cose per me in essa ordinate; la Chiesa Maggiore di Bergamo ancora ordinai. E in questo tempo, quando avevo alquanto di vacazione, questa con altre operette compuosi. Sì che non ti rincresca alcuna volta leggere o fare leggere questo architettonico libro, nel quale, com'io ho detto, troverrai varii modi di edificare, e così varie ragioni di edifizii in esso si contiene. Per la qual cosa, credo, daranno alquanto di piacere a' tuoi orecchi, e perché in esso ancora si contengono proporzioni e qualità e misure, e donde dirivano i loro primi origine, e questi mosterrò per ragione e per auttorità e per essempro e come dalla figura e forma dello uomo tutte dirivano, e così tutte quelle cose che si deono osservare a conservare il difizio.</p>
<p>E poi si tratta delle materie pertinenti allo edificare, e come s'hanno a usare calcine e rene e pietre cotte e pietre vive, legnami e ferramenti, corderie e altre cose opportune; e così de' fondamenti secondo i luoghi e i loro bisogni; e poi quello che appartiene all'architetto di sapere e così a quello che fa edificare. E così faccendo credo che non piglierà errore nel suo edificare.</p>
<p>Istando io una fiata in uno luogo dove uno signore con più altri e intra molti e varii ragionamenti entrorono in sullo edificare. Uno d'essi dice: ‘Per certo pare facciate grande stima di questo edificare, e a me non pare tanta cosa quanta molti la fanno che dicono bisogna sapere tante ragioni di gemetria e di disegni e molte altre cose. Parvemi intendere a questi dì passati da uno che diceva di non so che Vetruvio e d'un altro, che pare che lo chiamasse Archimede, i quali avevano scritto di questo edificare e di misure e di molte altre novelle che dicono bisogna sapere. Io non cerco tante misure né tante cose, quando fo fare alcuna cosa di murare, e non vo per tanti punti di geumetria quanti dicono costoro, e pure stanno bene.’</p>
<p>Disse allora uno degli altri, il quale pareva di più gravità nel suo parlare: ‘Non dite così, ché a volere fare uno edifizio credo bisogna bene intendere le misure e anche el disegno; come a volere io compartire uno casamento o chiesa o altra ragione d'edifizio, senza dubbio stimo che altrimenti non lo possa fare che bene stia, se non ha il disegno e misure. E altre parti ancora credo che gli bisogni d'intendere a uno che si metta a volere edificare. Sì che non dite così, ché io, che non è mio mestieri se non per sapere, quando accadesse, aragionare, pagherei bene assai a trovare uno che mi desse a 'ntendere come e che misure si vuole per fare uno edifizio proporzionato, e donde queste misure si dirivano e per che ragioni; e così edificii ancora arei caro di sapere donde ebbono origine.’</p>
<p>Io, udendo tali ragionamenti, perché s'appartenevano al mio esercizio, e in quello luogo altri nogli era che a questo esercizio attendesse, mi feci innanzi e dissi: ‘Parrà forse la mia prosunzione a volervi narrare simili modi e misure, considerato che altri valentissimi uomini abbino scritto opere elegantissime sopra questa facultà, antichi e moderni, come fu Vetruvio, il quale un degno trattato intra li altri ne fece, e Battista Alberti, il quale a questi nostri tempi uomo dottissimo in più facultà è in questa molto perito, massime nel disegno, il quale è fondamento e via d'ogni arte che di mano si faccia, e questo lui intende ottimamente, e in geometria e d'altre scienzie è intendentissimo; lui ancora ha fatto in latino opera elegantissima.</p>
<p>Sì che per questo, e ancora perché non mi sono esercitato troppo in lettere né in dire, ma in altro più che in questo ho dato opera, per queste ragioni parrà la mia più presto temerità e prosunzione a volere narrare modi e misure dello edificare. Ma secondo volgare, e perché in questi esercizii mi sono dilettato ed esercitato, come in disegno e in isculpire ed edificare e in alcune altre cose e invistigare, quando tempo sarà, farò menzione.</p>
<p>Per questo ne piglierò ardire, ché ancora credo che a quelli che non saranno così dotti piacerà, e quelli che più periti e più in lettere intendenti saranno leggeranno gli auttori sopradetti.</p>
<p>Ma perché queste cose sono un poco scabrose e difficili a 'ntendere, priego la Eccellenza vostra che voglia stare atento, mentre udirà questi miei ragionamenti, come quando voi un vostro esercito avesse mandato a dovere ricomperare o difendere alcuna vostra cara cosa, e da esso vi fusse mandate lettere che contenessono avere ricuperato o vero difeso quella cosa, con difficultà non piccola avere avuto vittoria del nimico, così a questo ponete le vostre orecchia. Se così farete, io estimerò che a voi piaccia, e a me non sarà tedio niuno a narrare, e anche così gustando ne piglierete qualche utilità.</p>
<p>E perché possiate meglio intendere, partirò in tre parti questo mio dire.</p>
<p>La prima conterrà l'origine delle misure e così dello edifizio, e donde derivò, e come si debbe mantenere, e delle cose opportune per fare esso dificio; e così quello s'appartiene di sapere a chi vuole edificare per essere buono architetto, e quello ancora contro ad esso si dee osservare.</p>
<p>La seconda conterà il modo e la edificazione a chi volesse fare una città, e in che sito e in che modo deono essere scompartiti gli edifizii e le piazze e le vie, a volere che fusse bella e buona e perpetua secondo il corso naturale.</p>
<p>Nella terza e ultima parte conterrà di fare varie forme d'edifizii secondo che anticamente s'usava, e ancora alcune cose da noi trovate e anche dalli antichi imparate, che oggi dì sono quasi perdute e abbandonate. E per ragioni s'intenderà che anticamente si facevano degni edifizii che ora non si fanno.’</p>
<p>‘Dimmi per che cagione io veggio fare oggi pure di belli edificii, al parere mio: la chiesa di Milano, la chiesa di Firenze, e dell'altre che per brevità le tacerò’.</p>
<p>‘Signore, se queste sono di grande spesa. Ma lasciamo stare al presente dire di queste chiese moderne loro mancamenti, i quali sono procceduti quasi da una oppinione universale di chi fa fare alcuna cosa che appartenga a questo esercizio d'edificare, e a ognuno gli pare essere buono architetto. E per questo è più maestri di questa arte che di niuna altra, ma meno se ne truova buoni che dell'altre; e massime di questi, come sanno mettere una pietra in calcina e imbrattarla di malta, pare loro essere ottimi maestri d'architettura; e se risucitasse Archimede o Dedalo, che fece il laberinto, pare a loro essere più degni. E quello che fanno, se pure alcuna cosa fanno, è più per una loro pratica che per scienza di disegno o di lettere o di misure che abbino.</p>
<p>Acciò che si possino avedersi degli errori e anche da loro guardarsi, leggendo questo vedranno li falli che commettono e fanno commettere a chi di loro si fida. Aviene questo, come ho detto, perché none intendono né misure, né proporzioni delle cose che s'apartengono allo edificare. E così errando stimano non si possa fare meglio, e ignorantemente e ciecamente si confidano; e come fanno quando molti ciechi sono guidati da uno che sia cieco, poi si ritruovano tutti nella fossa per la mala guida. E se uno che intendesse dicesse loro alcuna cosa, pare a loro tanto di sapere che più presto vorranno fare al loro modo che stia male, che non faranno a senno di quello che dirà loro il vero. Io, per oviare a chi vorrà vedere questi precetti, acciò che cognoschino gli errori, piglierò questa fatica per la universalità; e perché sia meglio inteso, comincerò dalle prime orrigine delle misure e donde dirivorono, e così simile dello edificio, poi seguiteremo l'orrigine e donde prima dirivò esso dificio, e ancora d'altre cose appartenenti ad esso.</p>
<p>Come è noto a ciascheduno, l'uomo fu creato da Dio: il corpo, l'anima, l'intelletto, lo ingegno e tutto in perfezzione da lui fu produtto, e così il corpo organizzato e misurato e tutti i suoi membri proporzionati secondo le loro qualità e misure, e concessegli producere l'uno l'altro secondo naturalmente si vede. E così a suo uso concesse a l'ingegno d'esso uomo di fare varie cose per lo suo vivere e piacere, e come si vede avere più ingegno uno che un altro, chi in una facultà e chi in un'altra, e più e meno secondo tutto dì si vede negli uomini avvenire; e questo è molte volte per cagione delle costellazioni celeste e anche secondo il pianeto e sì come la natura produce più uno che un altro industrioso come a lei piace. E molte volte avviene, secondo la necessità de l'uomo, che per bisogno s'assottiglia molto lo ingegno in molte cose e spezialmente di quelle di che ha più di bisogno ut dicitur, necessitas facit hominem ingeniosum -; sì che l'uomo delle prime necessità e bisogno che avesse, oltre al mangiare, fu lo abitare, e così s'ingegnò di fare luogo dove potesse abitare. E da quello dirivorono poi edifici publici e privati, come di sotto si vedrà.</p>
<p>Sì che questo uomo, essendo fatto colla misura, come di sopra è detto, da esso medesimo volse pigliare queste misure e membri e proporzioni e qualità, e divisegli poi a questi modi dello edificare. E acciò che bene s'intenda da ogni parte e donde dirivarono, io vi narrerò in prima la misura de l'uomo, e membri, e proporzioni.</p>
<p>Quando l'uomo è bene formato e che corrisponda bene l'uno membro coll'altro, allora si dice essere bene proporzionato. Ben sai che quando avesse spalle bistorte e membra contrafatte, allora è male proporzionato, e di questo quando tempo sarà ne tratteremo più distesamente; vero è che a volere bene intendere questa arte dello edificare, sì come dice Vetruvio, si vuole sapere tutte le sette scienzie o almeno participarne d'esse più che si può.</p>
<p>Vedremo adunque della qualità e delle misure e parti d'esse sotto brevità: le qualità, secondo posso comprendere, delle misure de l'uomo sono cinque; lasceremo le due, perché non sen può pigliare vere né perfette misure, come sono i nani e uomini trasformati grandi che escono di forma come sono spezie de' giganti.</p>
<p>A me accadrebbe di dire alcuna cosa dell'origine di questi giganti secondo io ho letto, ma perché io non lo credo, perciò non mi distenderò, perché pare cosa fitta e più tosto poetica che vera storia. Dicono che anticamente furono alcuni che fecero nascere i giganti in questo modo: che ebbono belli giovani e di grande statura ed ebbono il seme di molti di loro per indiretto modo, e poi ebbero alcune grandi femmine colle quali fecero usare uno di questi giovani; e in modo ordinorono che 'l seme ricolto insieme con quello di colui che usava con quella giovane lo riceveva tutto e con quella voluntà concepeva insieme con quello e ingravidavasi di più seme; e partorivano più uomini grandi. E così dicono che nacquero li giganti e perché non se ne truova e anche è cosa contrafatta dalla natura. Ma se bene se ne trovasse, non è da pigliare misura da questi, sì che lasceremo stare e atterremoci pure alle tre principali, le quali sono queste, cioè uomini piccoli e uomini mezzani e uomini grandi, e da loro piglieremo queste nostre misure e proporzioni e membri.</p>
<p>Tu potresti dire: io ho pure veduti de' grandi uomini, come fu quello Niccolò da Parma che era con Sigismondo imperadore, che venne a Roma al tempo di Ugenio quarto a 'ncoronarsi, e anche un altro ch'io ne vidi a Roma che era da Ascoli della Marca, molto grande e trasformato dagli altri.</p>
<p>Tu di' il vero, perché ancora io tutti e due vidi, ma perché erano secondo la loro grandezza male formati gli lasceremo stare. E secondo che ne' proporzionati è universale grandezza e parvità e mezzanità, da loro piglieremo la misura. E così credo che gli antichi da questi la pigliassero, e noi ancora piglieremo questo ordine per migliore modo e dichiarirelle a parte a parte in modo, credo, che ciascheduno le potrà intendere.</p>
<p>E perché noi in prima da' Greci abbiamo queste misure, come loro da quelli d'Egitto e dalli altri l'ebbero, così noi da loro l'appelleremo. E perché ancora esso Vetruvio così l'appella, seguiteremo adunque l'ordine d'essi, e così noi Doriche, Joniche e Corinte appelleremo le dette misure, proporzioni e qualità, e così le dichiareremo quanto a noi sarà possibole.</p>
<p>Dunque, le nostre prime misure saranno queste, cioè proporzioni e qualità, come è detto al presente. Toccherassene in altri luoghi. Le principali misure de l'uomo, dico delle tre qualità, sono queste la loro misura: della prima, la quale appelliamo Dorica, cioè grande, e queste si misurano colla loro testa e sono nove teste, delle quali dette teste questa tale qualità è detta Dorica, cioè grande; l'altra che è piccola è detta Jonica, e questa è sette teste; e l'altra che è detta comune cioè mezzana, o vuoi dire Corinta, sono otto teste. L'altre due qualità lasceremo stare per la ragione sopradetta.</p>
<p>L'origine adunque di queste misure, perché i Greci le chiamavano Doriche, Joniche e Corinte, si tratterà in altri luoghi.</p>
<p>E perché dalle grandi abbiamo principiato, come è degno, in prima cominceremo dalle maggiori, e così pare che si convenga che le cose grandi vadiano innanzi alle più infime, così noi da questo principieremo.</p>
<p>È da credere ancora che quegli i quali furono i primi inventori di queste cose dovessono pigliare queste misure, cioè dalla qualità de l'uomo grande e dalla più bella forma, il perché è verisimile la pigliassero da quella d'Adamo: perché avendola formata Idio, non è dubbio che non la facesse formosa e meglio proporzionata che verun'altra che sia stata, perché la natura ha trasformato, poi, chi grande e chi piccolo e chi mezzano e in varii modi.</p>
<p>Tu potresti dire: quelli che trovarono queste misure non viddero Adamo.</p>
<p>E forse che sì che quelli che trovarono i primi origini lo viddero, e forse lui ne fu inventore. Questo non si sa certo.</p>
<p>I primi inventori, come si sia, è da credere che guardassero alla più degna e alla più bella forma, fusse chi volesse, perché quella di Adamo, come è detto, per più ragioni era la più bella. Adunque da essa è verisimile la pigliassero e colla testa sua facessero la prima misura e dalla testa principiassero, come era degna cosa, perché la testa è il più degno membro e 'l più bello; sì che ben fecero cominciare da essa, e perché è ancora uno membro più noto e più commisurato e in più varie parti traspartito. Il perché credo che questa appellassero prima misura, e partironla in più parti e con essa le sue compartizioni, come di sotto si vedrà.</p>
<p>Misurorono tutto l'uomo e poi composono e partirono e accrebbono le misure, e da essa tutte si dirivano; e così di queste misure tratteremo, secondo mi pare che le trovassero e dirivassero loro origine. Il nostro principio, adunque, sarà dalla testa, e così la partiremo in prima in quelle parti note e più principali; come è da credere che loro prima in tre parti principali la partissero, così noi ancora con quello ordine seguiteremo.</p>
<p>E di queste tre parti la prima credo fu il naso, come membro più noto a dovere dipartire per misurare questa testa, e così trovarono che era lunga questa testa tre di questi nasi, cioè: uno naso dal mento a esso naso, e detto naso per una parte, e dalla fine del naso per infino al nascere de' capegli è un altro naso. E così tutta la forma dell'occhio quanto è 'l naso, e dall'occhio a l'orecchie ancora tanto – l'orecchie il quale sia ragionevole – e quanto il naso è diritto dalla faccia, cioè dall'uno orecchie all'altro, di misura sono tre nasi, o vuoi dire quanto è lunga la faccia.</p>
<p>E 'l tondo di sopra dalla testa è comunemente della misura d'una testa e mezzo pigliando la sua lunghezza, dico delle teste proporzionate. Ben sai che essendo trasformate che queste misure non corrisponderanno.</p>
<p>E acciò che intenda bene come da uomo queste misure sono dirivate, io ti misurerò questa figura de l'uomo a membro a membro, acciò che a membro a membro possa nel tuo edificio intendere bene ogni sua misura. Sì che, come t'ho detto, la testa è una delle parti ed è membro della persona; e 'l suo sostentaculo, cioè il collo, è la metà della lunghezza della sua testa, el ragionevole; e da dove nasce il collo per infino giù allo stomaco, cioè il petto, si è una testa; e da l'una spalla a l'altra per traverso sono due teste, e dalla inforcatura infin su al petto sono due altre teste, sì che dal collo alla 'nforcatura delle gambe sono tre teste.</p>
<p>Dal principio della coscia per infino al ginocchio sono due teste, e dalla punta del ginocchio infino al collo del piè sono due teste, e dal collo del piè infino di sotto dalla pianta si è mezza testa, sì che, colla mezza del collo e colla mezza del piè, viene a essere in tutto nove teste la figura de l'uomo che è bene proporzionato.</p>
<p>E misurandolo per lo largo è quanto è lungo, o vuoi dire alto; e se misuri dove nasce il braccio, è due teste e mezzo per infino alla giuntura della mano, sì che, esendo due teste e mezzo il braccio, e la mano distesa è quanto la testa, e 'l piè è ancora della medesima misura, misurando di sopra e di sotto è una, sì che, aprendo le braccia e distendendo le mani, sarà nove teste come pell'altro verso.</p>
<p>Vetruvio dice come il bellico è il mezzo della figura de l'uomo e che è come dire il punto d'uno sesto che si giri intorno, farà uno circulo, e quello sarà il punto centrico e di qui fa nascere l'arco. Ell'è assai buona ragione a confermare il nostro proposito che tutte le misure siano dirivate da l'uomo, ma a me non pare, però, che sia totalmente in mezzo.</p>
<p>Ma quello che sia, el circulo, tondo, e 'l quadro e ogni altra misura è dirivata da l'uomo. E questo basti al presente. Della misura de l'uomo e di sua dirivazione ora vedremo più diffusamente qui appresso.</p>
<p>Acciò che queste misure s'intendano più difusamente, o vero più distintamente, e le loro variatà, noi dichiareremo i nomi secondo la variatà d'esse e nomineremole secondo il nostro idioma volgare. Parmi di comprendere, come ho detto di sopra, loro moltipricorono questa testa in tre parti, cioè presono tre volte la sua lunghezza, secondo ch'io posso comprendere, e anche per ragione si vede come che essa ha tre misure in sé principali; così per questo pare che la volessero multipricare in tre parti, e anche l'uomo non ha membro che s'accosti tanto a questa misura quanto il braccio, e se tu misurerai il braccio come t'ho detto, strignendo la mano, tu il troverrai tre di queste teste, e però questa prima misura fu appellato braccio. Questo braccio ha in sé sei maniere di misure e quasi come libbra <corr resp="ed">partesi</corr> in dodici parti e queste s'appellano once e in alcuno luogo s'appellano polisi. Partesi ancora in otto parti e chiamasi questa parte uno ottavo, e questa è una di queste once e mezzo; partesi ancora in sei parti e questo è chiamato sesto, ed è due di queste once; partesi in quattro parti e questo si chiama quarto, e ha tre di queste once; partesi in tre e questo si chiama terzo, e ha quattro di queste once; partesi in due e questo si chiama mezzo, e ha sei di queste once; sì che in queste sei variatà di misure che si contiene nel sopradetto braccio hai veduto in che modo è scompartito il sopradetto braccio.</p>
<p>Potrebbesi trattare di queste misure molto più minutamente, perché in molti varii modi sono trasformate secondo l'uso a che s'adoperano, e così si truovano molti che n'hanno parlato e detto molto difusamente. Io solo quello mi pare sia per più di necessità al nostro bisogno tratteremo e l'altre lasceremo a quegli che meglio e più difusamente intendere le vorranno: leghino matematici e geometri, come fu Euclide, che ne scrisse sottilmente, e il Campano da Vigevene, che lo comentò e dimostrò tutte queste sottilità di misure. Solo bastino queste che sono dette per misurare i nostri edifizii. Lasceremo adunque queste altre misure, come quello si chiama il passo, che è due di queste braccia; e ancora la canna, che è quattro braccia; e 'l trabocco, che è quattro braccia e mezzo delle braccia di Milano. E la pertica ancora lasceremo, perché sono misure da misurare terreni e possessioni, la quale è braccia <corr resp="ed">sei</corr>.</p>
<p>E così in ogni paese hanno loro misure variate secondo e' luoghi e anche secondo le cose che hanno a misurare. Secondo la cosa che è più preziosa, così è la misura più grande e così minore in una medesima propietà e nome di misura, come a dire uno braccio, ed è maggiore el braccio del legname che non è quello del panno, e così è maggiore quello del panno che non è quello del velluto, et sic de singulis. E questa misura del braccio è maggiore a Roma che in altri luoghi, la quale misura è quattro palmi, e forse ancora perché ebbono quelle prime orrigini di quelle grandi e perché ell'era ancora la maggiore città, perciò volse così le misure.</p>
<p>Ancora altre ragioni di misure, le quali anticamente si chiamavano gomiti, non s'usano a questi nostri tempi: credo che fusse l'uno due teste, o vero un mezzo braccio, perché pare quasi questo gomito che sia nel mezzo del braccio. Un'altra misura ancora chiamata piè, la quale poco s'usa, pure in alcuno luogo s'usa, e questo piè è di misura di due mani strette, o vuoi dire raccolte le quattro dita e 'l quinto disteso e agiugnerlo di punta l'uno a l'altro: questo si dice essere un piè. E gli è ancora un palmo, questo si dice quando l'uomo apre la mano ragionevole.</p>
<p>Vero è, come t'ho detto di sopra, queste misure sono diferenziate, quali grandi e quali piccole, secondo li luoghi e secondo è piaciuto a coloro che l'hanno ordinate.</p>
<p>Hai veduto della misura de l'uomo quanto al fatto nostro fa mestiero di sapere e d'intendere, e donde e per che modo è dirivata la misura e come la distribuirono e dispartirono secondo la necessità e voluntà loro; e hai inteso la variatà de' nomi loro secondo il nostro idioma, cioè parlare volgare.</p>
<p>Ora è da vedere onde è derivato l'edificio e per che necessità la prima volta fu trovato, poi a che modo queste misure s'adoperano a questo edificare, sì che narreremo, come t'ho detto, in prima onde derivò la prima origine dello edificio e 'l modo come fu trovato, secondo nostro oppinione e anche per oppinione d'altri e verisimili e per detti di valentissimi uomini; quando tempo sarà, gli dichiareremo in modo si potrà intendere esser vero.</p>
<p>Non è dubbio che lo edificare fu trovato da l'uomo. Chi fusse il primo che facesse case e abitazione certo non abbiamo, ma è da credere che subito che Adamo fu cacciato dal Paradiso, e piovendo e non avendo altro più presto ricovero, si misse le mani in capo per difendersi dall'acqua; e sì come costretto dalla necessità per vivere il mangiare, così l'abitare era mestiero per difendersi da' mali tempi e dall'acque.</p>
<p>Alcuno dice che innanzi a diluvio non pioveva, io credo pur di sì: se la terra doveva producere i frutti, bisognava che piovesse. Sì che, come per la vita de l'uomo è mestiere il mangiare, così lo abitare, e per questo è da credere che avendo Adamo fattosi tetto delle mani, considerato il bisogno per lo suo vivere, si pensò e ingegnossi di farsi qualche abitazione per difendersi da queste piogge e anche dal caldo del sole. Sì che vedendo e comprendendo il suo bisogno, è da stimare che qualche abitazione facesse di frasche, o capanna, o forse qualche grotta, dove fuggire potesse quando gli fusse stato bisogno. Sì che, se così fu, è verisimile che Adamo fusse il primo. Tu potresti dire: come poteva fare costui queste abitazioni, considerando che non aveva ancora ferro?</p>
<p>A questo ti rispondo: per due ragioni, cioè che così come lui s'ingegnò di vivere, o per grazia che Dio gli dessi o come egli si facessi, così fece l'abitazioni; e anche come presto si misse le mani in capo, così ancora poté andare a rompere delle frasche e a quel medesimo modo assettarle a poco a poco e poi buttare su della terra e fare abitazione. Come si facesse o come che non facesse, a me pare, secondo il mio oppinione, che lui fusse il primo che trovasse abitazione, cioè o case o vuoi dire capanne. Vero è che Vitruvio dice che li primi che trovarono abitazioni furono quelli primi che abitarono in selve e loro fecero cappanne e grotte il meglio che loro seppono, o pure come si fusse. Io stimo che fusse il primo Adamo per le ragioni sopradette; pure chi si fusse, tanto è che i primi origini furono o vero dirivorono da queste necessità per la vita de l'uomo.</p>
<p>Hai veduto e inteso donde è dirivata la prima origine dello edificare, ora intenderai come la forma dello edificio è dirivata dalla forma e misura de l'uomo, e così da' suoi membri, come dinanzi ti dissi: sì come per necessità e bisogno de l'uomo da lui fu trovato l'edificio, così quasi ogni forma e natura ha de l'uomo esso edificio. Come per ragioni e figure ti mosterrò, essi edificii sono propio fatti sotto questi modi e similitudini, e così ordinati e dirivati. E che sia vero, tu sai come l'uomo ha in sé misura, forma e membri <corr resp="ed">così l'edificio vuole avere forma, misura e membri</corr>. E, come tu sai, la testa de l'uomo, o vuoi dire la faccia, è quella che ha in sé la bellezza principale e per la quale si cognosce ciascheduno, e così vuole avere lo edificio tutti gli altri membri che sieno conformi alla faccia, benché si truovino degli uomini che saranno begli nella faccia e poi gli altri membri saranno contrafatti e storti, e chi n'arà meno qualcuno; non si vuole guardare a questi così fatti, perché non sono perciò belli, e così sarebbe poi l'edificio.</p>
<p>E che sia vero che lo edificio sia dirivato da l'uomo, come l'uomo sia in forma e in membri e in misura e in qualità, quando t'arò assegnata la ragione e la similitudine, tu vedrai che sarà così. Non si può negare che sono molte e varie generazioni di persone e qualità: e di belli e di men belli, di più belli, e di ricchi e di poveri, di più poveri e di più ricchi, di vecchi e di giovani e di mezzo tempo, e di contrafatti e di zoppi, e di molte varie maniere e stati e forme. Una similitudine c'è molto evidente e nota a ogni uomo, ma non si considera per molti e non se ne fa stima, perché è si nota a ogni uomo. Donde questo sia procceduto è uno de' segreti che non si sa, ma credo che Idio lo facesse per più bellezza, cioè che tante generazioni d'uomini che sono e sono stati e saranno non si somigliano l'uno l'altro totalmente in ogni particularità. Se pure a caso si truovi uno che si somigli in qualche parte a un altro o nel viso o nella forma della persona, non arà poi l'altre parti, e se bene si somigliasse in tutte queste cose. Come dice Valerio che uno cittadino romano si rassomigliava tanto a Pompeo che molte volte era salutato per lui e colto in scambio: sarebbegli stato utile averlo avuto in compagnia quando passava in quella barchetta inel mare d'Egitto, ché forse l'arebbono colto in iscambio. Credo bene si asomigliava di forma e di faccia, ma che totalmente non era simile in tutte le sue particularità.</p>
<p>Sì che essendo ne l'uomo questa variatà e dissimilitudine, abbi questa per vera ragione. Così ti do lo edificio sotto'forma e similitudine umana essere fatto; e che così sia tu vedi nelli edifici questo medesimo effetto. Tu non vedesti mai niuno dificio, o vuoi dire casa o abitazione, che totalmente fusse l'una come l'altra, né in similitudine, né in forma, né in bellezza: chi è grande, chi è piccolo, chi è mezzano, chi è bello e chi è men bello, chi è brutto e chi è bruttissimo, come ne l'uomo propio. Sì che credo che Idio, come che mostrò nella generazione umana e anche nelli animali brutti questa variatà e dissimiglianza per dimostrare la sua grande potenza e sapienzia, e anche, com'io ho detto, per più bellezza, e così ha concesso allo ingegno umano, messo che l'uomo non sa da che si venga, che non sia fatto ancora uno edificio che totalmente sia fatto propio uno come un altro. Volse adunque Idio che l'uomo, come che in forma la immagine sua fece a sua similitudine, così <corr resp="ed">e</corr> partecipasse in fare qualche cosa a sua similitudine mediante lo 'ntelletto che gli concesse.</p>
<p>Tu potresti dire: io ho veduti pure uomini che s'asomigliano l'uno a l'altro, come furono due ch'io vidi a Milano, li quali erano bresciani, che se vedevi l'uno vedevi l'altro.</p>
<p>Non mi maraviglio, perché erano usciti d'una stampa, ma pure v'era qualche diferenza: se none in altro, era ne' vestimenti e nell'animo. E molte cose tu dirai forse delli edificii ancora, come il Coliseo di Roma e l'Arena di Verona, che proprio pare l'uno come l'altro. Niente di meno gli è differenza di grandezza d'aire; benché quasi sieno simili, pure gli sono queste differenze che io t'ho detto, puoi credermelo, ché l'ho veduto l'uno e l'altro; e così, benché ti paia che l'uno a l'altro s'asomigli, v'è pure differenza. Questo ti basta a questa prima ragione e similitudine.</p>
<p>Ancora potresti dire: io ho pur vedute molte abitazioni che, benché non siano degne, che si somigliano l'una l'altra, come sono molte casette di poveri uomini, e capanne o vero cassine, tegurii, paviglioni di campo, tendi e trabacche, grotte e altre abitazioni. Rispondoti che saranno di queste cotali ragioni che qualche similitudine e assai aranno l'uno coll'altro, ma se tu gli considererai bene, tu gli comprenderai esservi differenza e non poca. E questi sono a similitudine come di ceffi tartari, che hanno tutti il viso a uno modo, o vero quelli di Etiopia che sono tutti neri, pure se bene gli riguardi, troverrai che v'è diferenza alle similitudini; e di questo non dubitare.</p>
<p>E anche la natura ha fatto assai animali che sono simili l'uno a l'altro, come sono mosche, formiche, vermi e rane e molti pesci, che di quella spezie non si conosce l'uno da l'altro; e questo basti. Non bisogna pigliare l'estremità, basta che a quelle cose che sono degne lo edificio, come t'ho detto, è fatto sotto quella similitudine, cioè della figura umana.</p>
<p>Tu potresti dire: l'uomo, se volesse, potrebbe fare molte case che si asomigliassero tutte in una forma e in una similitudine, in modo che saria propio l'una come l'altra.</p>
<p>Ben sai che Idio potrebbe fare che tutti gli uomini si somigliassero, pure non lo fa; ma l'uomo non potrebbe già fare questo lui, se già Idio non glie le concedesse; ma se fusse tutta la ricchezza di Dario o d'Alessandro, o di qualunque altro ricco stato sia, in uno uomo, e volesse fare cento o mille case a uno modo medesimo e ad una somiglianza, non mai farebbe che totalmente fusse l'una come l'altra in tutte le sue parti, se ben possibile fusse che uno tutte le fabbricasse.</p>
<p>Qui ci sarebbe da dire alcune cose le quali lascerò a li speculativi. Che se uno tutte le fabbricasse, come colui che scrive o uno che dipigne fa che le sue lettere si conoscono, e così colui che dipigne la sua maniera delle figure si cognosce, e così d'ogni facultà si cognosce lo stile di ciascheduno; ma questa è altra pratica, nonostante che ognuno pure divaria o tanto o quanto, benché si conosca essere fatta per una mano. Ho veduto io dipintore e intagliatore ritrarre teste, e massime dell'antidetto illustrissimo Signore duca Francesco Sforza del quale varie teste furono ritratte, perché era degna e formosa; più d'una da ciascheduno bene l'apropriarono alla sua e asomigliarono, e niente di meno c'era diferenza. E così ho veduti scrittori nelle loro lettere essere qualche diferenza. Donde questa sottilità e proprietà e similitudine si venga lasceremo alli sopradetti speculativi dichiarare.</p>
<p>Tu hai veduto, come t'ho mostro, che per similitudine lo edificio si è dirivato da l'uomo, cioè dalla forma e membri e misura. Vetruvio ancora dice l'edificio essere dirivato dalla forma umana. Ora, come t'ho detto di sopra, ti mosterrò come lo edificio è formato e figurato da membri e forma de l'uomo, e così vedrai bisognare a tutti li edificii e membri e meati, cioè uscite ed entrate. E a queste similitudini tutti formarli bisogna e sotto queste origini ordinare, in similitudine di ciò in apparenza di fuori e dentro adattare in effetto i membri e' meati in modo che stieno bene a luogo loro, come proprio stanno al corpo de l'uomo le appartenenze steriori e interiori e ' membri, e così bene misurati e scompartiti e posti come intendere potrai, se ben vorrai contemprare e bene intendere questo mio dire.</p>
<p>Io ti mosterrò l'edificio essere proprio uno uomo vivo, e vedrai che così bisogna a lui mangiare per vivere, come fa proprio l'uomo: e così s'amala e muore, e così an<corr resp="ed">che</corr> nello amalare guarisce molte volte per lo buono medico, e anche molte volte come l'uomo si ramala per lo disordine di non avere buona avertenza alla sua sanità, e anche pure molte volte per lo buono medico ritorna in sanità, e vive gran tempo, e così vivendo poi pure per lo tempo suo si muore; e alcuno sarà che non arà mai male e poi alla fine muore, e alcuni sono morti da altre persone, chi per una cagione e chi per un'altra.</p>
<p>Tu potresti dire: lo edificio non si amala e non muore come l'uomo. Io ti dico che così fa proprio l'edificio: lui s'amala quando non mangia, cioè quando non è mantenuto, e viene scadendo a poco a poco, come fa proprio l'uomo quando sta sanza cibo, poi si casca morto. Così fa proprio l'edificio e se ha il medico quando s'amala, cioè il maestro che lo racconcia e guarisca, sta un buon tempo in buono stato. E questo si vede tutto dì chiaro e di questo ne posso dare buona testimonanza, perché, esendo amalato per mancamenta di cibo e quasi mezza morta la corte della Signoria di Milano, quello per cui questo fo' con grande dispendio la ridusse in sanità, sanza il quale riparo presto finiva.</p>
<p>Così poi continuamente bisogna mantenerlo e riguardarlo da bruttura e da troppa fatica, perché così come l'uomo per troppa fatica s'amala e dimagrasi così l'edificio, per bruttura marcisce il corpo dello edificio come quello de l'uomo, e così nel troppo si guasta e muore come l'uomo proprio, come è detto di sopra. E questo non mi negherai, ché non credo che tu vedessi mai dificio, per grande e grosso di mura che sia, che se non è mantenuto che in brieve tempo non venga meno. E che sia vero guarda in Roma, dove si vede di quelli che ragionevolemente doverebbono essere etterni, e perché e' non hanno avuto da mangiare, cioè non sono stati mantenuti, e' sono rovinati. Che se tu vedessi le terme, o vuoi dire stufe, o vero bagni, di Docliziano, o vero di Diocliziano, ti maraviglieresti come tanto edificio e di tanto magistero sia mai potuto venire manco; ché, secondo che ancora si può comprendere, v'era più di trecento colonne tra grandi e piccole, di porfidi e marmi e anche d'altre petrine di varie ragioni; leggesi che cento sessanta migliaia di persone dodici anni vi lavororono.</p>
<p>Vedi l'Antoniana, vedi Templum Pacis, che v'è ancora una colonna di marmo di smisurata grandezza, la quale ha ventiquattro canali d'intorno d'un palmo di vano l'uno, e tra l'uno e l'altro è quasi più che la metà. Dove è il palazzo maggiore? Dove è il Campidoglio che ancora si legge che era così mirabile con quattro cavalli nella sommità dorati? Dove è il palazzo di Nerone, che aveva le porte di bronzo intagliate, secondo che per le sue medaglie ancora scolpito si vede? Dove è il palazzo e il teatro di Ottaviano, el quale chiamano oggi Pinci, innel quale o dinanzi al quale era uno obilisco tutto intagliato di lettere egiziatiche in forma d'animali, come quella di Santo Pietro, cioè l'Aguglia? Dove è quella di Pompeo che non se ne vede se none alcune grotte in Campo di Fiore?</p>
<p>Di quella di Cesare, secondo si dice a Roma, ce n'è ancora alcune vestige, cioè una alia d'una muraglia, la quale è a presso alla torre de' Conti; un altro ce n'è che lo chiamano le Capocce, il quale è presso al Coliseo, che è tutto in ruina, sul quale è molti vigne; evi un pezzo d'uno suo cortile, nel quale è uno vaso di pietra d'uno pezzo, il quale è ancora intero, che è di giro circa di trenta braccia.</p>
<p>El Coliseo lascerò e molti altri al presente; e lascerò il tempio del Panteon, cioè Santa Maria Ritonda, perché è più integra, e questo è stato perché gli è pure stato dato da mangiare per rispetto della religione.</p>
<p>Delle case d'Agrippa non voglio dire, che aveva porte e finestre di bronzo, e niente vi pare se non certe muraglie rotte, e sono presso a questo tempio, inel quale lui fe' uno portico, che ancora appare per l'opere e anche per le lettere di grandezza d'uno braccio, inel quale fece molte colonne di smisurata grandezza e grossezza. Inel coperto di sopra, per sostegno del coprimento, fece fare le travature di bronzo che oggi ancora apaiono. E più altre cose e molti dificii fece fare che non appaiono. E se non che questi ci sono testimonii, benché per scrittura si trovasse, niente di meno non si crederrebbe che questo cittadino privato di Roma avesse fatto tanto.</p>
<p>Quanti ne son degli altri che non se ne vede niente e non è fama, così delli edificii come de' loro uomini, perché non sono stati mantenuti e anche forse sono stati aiutati a morire, come t'ho detto ch'è fatto a l'uomo, e di questo credo che siano state cagioni le guerre che ebbono tra loro i cittadini e anche con forestieri.' Leggesi ancora d'Attila e Totila, che la volsero disolare e rovinarla tutta, se non che gli fu detto che per spazio di poco tempo la fama per lo nascere delle selve si spegnerebbe, e per quello diterminò lasciare un segno di guastamento, e fe' fare in tutti i più saldi e più belli e in quelli che parevano da dovere essere più mantenuti certe cavature con picchi e scarpegli, come propriamente la volesse guastare. Questo modo credo lo 'mparasse da essi Romani, i quali o per alcuna cosa di comune o vero debito mandavano a casa d'uno e facevangli fare nella parete una cava, che oggi dì appare nelle case di Roma; e così lui, come ho detto, in tutti quelli luoghi più degni fe' fare quelle buche e rompiture.</p>
<p>Sono alcuni che dicono che queste buche e rompiture l'hanno fatte loro medesimi per avere i polisi di bronzo e il piombo, con che erano impiombati quelli sassi. Questo non ha verisimile, perché, avendo avuto a 'ndare in quelli edificii alti, poco n'arebbono avanzato, come a dire in su la colonna Traiana e in su l'Antoniana, che sono cotante memorie degne scolpite di marmo di mano di eccellentissimi maestri; e ancora in Castel Sant'Agnolo, qual era sepultura di Traiano e di Adriano, e in molti altri che saria lungo a dire, sì che è più verisimile che fusse fatto alla fine sopradetta. Come si sia, si vede che per essere amazzati e per non mangiare si muore, e così gli edificii.</p>
<p>Tu potresti dire: e se mangia, e' poi pure si muore.</p>
<p>E anche l'edificio bisogna che venga pure meno per rispetto del tempo, e come si muore uno più presto che un altro e ha più e meno sanità, molte volte proccede per la compressione, cioè d'essere nato sotto migliore pianeto o miglior punto. Così l'edificio viene manco più presto e men presto secondo la buona materia, e anche secondo che punto e pianeto è edificato. Sì che, com'io ho detto di sopra de' valenti uomini e gran signori che sono morti, così è notizia ancora delli edifizii grandi che sono venuti meno.</p>
<p>E come de' grandi signori è fama, così ha quasi uno effetto lo edificio: in suo grado l'uno pell'altro rende lunga fama a noi di loro, come per lettere noi abbiamo notizia di molti uomini degni di grande fama per le grandi cose da loro fatte, cioè li edificii grandi fatti da essi uomini; la fama dello edificio è per la sua magnitudine e bellezza, così de l'uomo per le belle e grandi cose che ha fatte è rimasta fama. Questo medesimo è delli edificii; e benché siano rovinati e non se ne vegga alcuna orrigine, pure n'abbiamo per la sopradetta ragione notizia, come di molti per li auttori se ne truova essere stata fatta memoria, come del Labberinto di Porsenna, il quale era in Toscana, secondo narra Marco Varrone, el quale dice era alto trecento piedi, ed era dentro in modo che sanza spago o guida qualunque persona v'entrava non ne poteva uscire; in sul quale era quattro piramide d'altezza di piè cento cinquanta, e per ogni faccia di larghezza era ottanta piedi, e in su ciascheduna uno cavallo di bronzo altissimo, o vero grandissimo, con uno strumento che faceva gran suono, come dire campane e cose simili, quando che per vento erano commosse. Dice che gli era ancora uno tondo, sopra 'l quale era ancora quattro piramide, che erano alte quanto tutto l'altro edificio; e che Porsenna gli affaticò tutto il suo reame. Dove è questo che non se ne vede origine niuna? Questo è per la ragione sopradetta.</p>
<p>Potrebbesene nominare assai e mirabili che sono stati, e niente se ne vede, se none per scritture. Dove è el Mausolo che fece fare Artemisia? Dove sono gli edificii tebani e la città propria di Tebe, cioè quella d'Egitto; che dice che aveva cento porti? E di molte altre assai? Dove è quella di Semiramis?</p>
<p>Io non mi voglio stendere in questo primo libro di ricordare mirabili edificii e grandi che sono stati fabbricati e fatti fabbricare da uomini degni di fama. Basti questo a dovere intendere l'edificio vivere e morire ed essere aiutato a morire e a vivere quanto il tempo porta a l'uomo, o vero come aviene proprio a l'uomo, o vuoi dire al corpo de l'uomo.</p>
<p>Nel secondo libro tratteremo come si genera lo edificio apropriato al generamento d'esso corpo umano.</p>
<trailer>EXPLICIT LIBER PRIMUS</trailer>

</div2>
<div2 type="capitolo">
<head>INCIPIT SECUNDUS LIBER</head>
<p>Come si genera l'edificio apropriato al generamento d'esso corpo umano.</p>
<p>Hai veduto nel primo libro come t'ho mostrato l'origine dello edificio, e donde prima derivò secondo la nostra oppinione, è apropriato al corpo de l'uomo, e come vuole essere nutrito e governato, e così per mancamento s'amala e muore come l'uomo proprio.</p>
<p>Hai veduto delle misure sotto brevità, e inteso i loro nomi, e donde sono derivate, e qualità e forme secondo abbiamo avuto da' Greci; dissiti l'apellarono Doriche, Ioniche e Corinte: le Doriche ti dissi sono quelle della maggiore qualità, le Corinte sono della mezzana e le Ioniche della infima, per le ragioni allegate da Vitruvio architetto, il quale, secondo che dimostra nell'opera sua, fu al tempo di Ottaviano imperadore. E così sotto questi modi dorichi, ionichi e corinti, sì come le misure, così i membri corrispondenti alla forma, o vero alla qualità della forma, secondo a' quali saranno apropriati. Quanto per noi sarà possibile, sotto questi tre modi e ordini gli daremo a 'ntendere tanto quanto il nostro piccolo ingegno ci dimosterrà e quanto a noi sarà possibile.</p>
<p>Tu forse potresti dire: tu m'hai detto che lo edificio si rasomiglia a l'uomo; adunque se così è, è bisogno generare e poi partorire come l'uomo.</p>
<p>Proprio così: l'edificio prima si genera, per similitudine lo potrai intendere, e così nasce sì come la madre partorisce il figliuolo in capo di nove mesi, o alcuna volta di sette mesi, e con buono ordine e sollecitudine farlo crescere.</p>
<p>‘Dimmi, questo generamento in che modo egli è?’</p>
<p>Il generare dello edificio si è in questa forma: che sì come niuno per sé solo non può generare sanza la donna un altro, così eziandio a similitudine lo edificio per uno solo non può essere creato, e come sanza la donna non si può fare, così colui che vuole edificare bisogna che abbia l'architetto e insieme collui ingenerarlo, e poi l'architetto partorirlo e poi, partorito che l'ha, l'architetto viene a essere la madre d'esso edificio.</p>
<p>Ma innanzi che lo partorisca, come proprio la donna che nove o sette mesi in corpo lo porta, come di sopra t'ho detto, così l'architetto debba nove o sette mesi fantasticare e pensare e rivoltarselo per la memoria in più modi, e fare varii disegni nella sua mente sopra al generamento che lui ha fatto col padrone, secondo la voluntà sua. E così come la donna ancora sanza l'uomo niente fa, così l'architetto è madre a portare questo ingeneramento, e secondo la sua voluntà, quando l'ha bene ruminato e considerato e in molti modi pensato, debbe poi eleggere quello gli pare che sia più comodo e più bello secondo la terminazione del generante; e fatto questo, partorirlo, cioè farne uno disegno piccolo rilevato di legname, misurato e proporzionato come che ha a essere fatto poi, e mostrarlo al padre. E perché t'ho asomigliato l'architetto alla madre, così è bisogno che sia balia, e così bisogna che sia madre e balia. E sì come la madre è amorevole del figliuolo, così lui con quello amore e diligenza alevarlo e acrescerlo e fornirlo, se è possibile, se non lasciarlo ordinato, per modo che non perisca per suo mancamento. Sì come la buona madre vuole bene al suo figliuolo, e mediante l'aiuto e sapere del padre s'ingegna che sia da bene e che sia bello e dalli buono maestro, perché venga valente e che sia laudato, così il buono architetto si debba ingegnare di fare il suo edificio bello e buono; e come la madre s'ingegna di trovare buoni maestri al figliuolo, così l'architetto debba trovare buoni maestri, come son quelli da muro e tutti gli altri che hanno a lavorare, se già il padrone non gl'impedisce, sanza la volontà del quale lui sarebbe come la donna che contra la voluntà del marito non può fare alcuna cosa; così è proprio a similitudine l'architetto.</p>
<p>Diremo qui alcuna cosa di quello che s'apartiene a fare a l'architetto e anche quello che si conviene essere fatto inverso di lui.</p>
<p>Apartiensi a l'architetto essere pratico in più cose, ma al presente non voglio dire quello si convenga a lui di sapere, perché intendo trattare altrove, ma solo quello che sia suo uficio circa al provedimento dello edificio quando è generato e diterminato, secondo che è detto di sopra. E così diremo ancora quello che debbe essere fatto inverso di lui da colui che l'ha eletto per ordinatore e fattore di quella cosa che egli ama.</p>
<p>Non è altro lo edificare se none un piacere voluntario, come quando l'uomo è innamorato, e chi l'ha provato il sa, ché nello edificare c'è tanto piacere e desiderio che quanto più l'uomo fa più vorrebbe fare e, pure che egli possa, mai non guarda a spesa, e di questo tutto dì si vede la sperienza. Così come uno quando è innamorato volentieri va a vedere la sua amorosa, e quando ella è in lugo che egli la vegga non gli rincresce e non gli viene a noia il tempo, così colui che fa edificare va volentieri a vedere il suo edificio, e quanto più lo vede più lo vorrebbe vedere, e più gli cresce l'animo, e quel tempo passa e non gli rincresce mai o di ragionarne o di guardarlo, come lo innamorato proprio di ragionare dell'amorosa.</p>
<p>E così si gode quando gli è lodato e crescegli più l'animo; e così, quando è assente e che uno glie ne ragioni, molto gli piace e desidera d'andarlo a vedere, e sempre coll'animo d'agiugnere desidera cose che creda che stiano bene, come proprio fa lo 'nnamorato, e se niuno mezzo glie l'ama e fagli utile e onore. E questo solo a due fini , uno pella utilità e l'altro per fama, perché si dica: il tale fa fare così bello edificio; sì che, faccendosi per mezzanità di quello architetto, debbe essere amato e onorato quando per lui è sufficiente; e questo si debbe esaminare d'averlo più sufficiente che si può. Sarà sufficiente quando lui innanzi si provederà, come io t'ho detto, faccia il disegno di legname, e misurato e compartito e arbitrato in quello tutte quelle cose che a principiare e a seguitarle siano opportune, come sono queste, cioè calcina, sebbione, pietre cotte e crude, e legname, e <corr resp="ed">ferramenti</corr>, e corderie e altre munizioni opportune secondo i luoghi dove si fa lo edificio; e debba eleggere e cognoscere buoni maestri da murare, perché in quelli sta ancora molto, ché, benché l'architetto fusse buono e sufficiente e che li maestri fussero tristi, cioè che non fussero buoni maestri, gli farebbono vergogna, e l'edificio ne porterebbe danno. E quando ha così proveduto e ordinato, debbe referire al signore dello dificio, e perché non tutte le volte quando bisogno accadesse arebbe forse attitudine di potere parlare, bisogna costituirgli persona da bene e sufficiente e sollecita, il quale abbia a provedere poi a queste cose e a lui quando fa bisogno delle cose opportune allo edificio; non debba essere sopra a comandare a l'architetto di niuna cosa, se non quanto gli fusse imposto dal signore e principale dello edificio, ma più presto debbe comandare l'architetto a lui delle cose appartenenti allo edificio, ed è tenuto a ubidere. E così debbe l'architetto ordinare tutte quelle cose, come ho detto, e provedere innanzi tempo in modo che per suo difetto non venga esso edificio a ricevere alcuno mancamento; e così ordinare i maestri in modo che tutto quello che fanno vada con utile e non s'abbia a guastare né a disfare.</p>
<p>Questo faccendo ha sodisfatto a una parte del suo uficio e, com'io ordino, debbe intendere l'ordine e il bisogno dello edificio, che vada secondo la volontà e bisogno del principale, e debbe guardare a intendere bene la facultà dello spenditore e la sua possibilità con discrezione, e accomodare le cose con ogni vantaggio e con meno spesa che sia possibile, e così conducere tutte queste cose che hanno a crescere il corpo e 'membri dello edificio, e con ogni diligenza pensare e intendere ogni vantaggio, come se lui proprio avesse a fare la spesa. Sì che l'architetto debbe avere grande avertenza a tutti i vantaggi d'ogni minima cosa, che sia distribuita in modo che vada in utilità dello edificio il quale si mura, e a guardare le cose opportune, se bene il principale o quello il quale ha a provedere a esso edificio volesse, per risparmiare spesa, e cognoscesse che lo edificio n'avesse a ricevere vergogna, non lo debbe aconsentire per niente, e più tosto lasciare stare ogni cosa che mai aconsentire che per scarsità e avarizia venisse a 'vere alcuno mancamento, o sì veramente vergogna alcuna, esendone da poi l'opera biasimata.</p>
<p>Debbe l'architetto, come ho detto, guardare a ogni sottigliezza e a ogni vantaggio, ma non mai dove cognoscesse che gli risultasse vergogna o mancamento di sé, e così ogni cosa guardare che sia giustamente pagato, ogni cosa che bisogna a esso edificio, cioè quello che vagliono esse cose e non più; e così quelli che lavorano siano pagati secondo che meritano o per magistero o per altre fatiche che in esso accadessero. E così insieme con lo commessario distribuire e diterminare queste spese, acciò ch'egli possa referire al signore queste spese che occorrono, e farne fare scrittura in modo che sempre la spesa si possa vedere, anno per anno, sommare tutte le spese fatte.</p>
<p>E se caso è che sia uno edificio grande dove molti maestri siano da murare, debbe lui ordinargli e distribuirgli in modo che non abbino a perdere tempo, né avenire contenzione infra loro; debbe eleggere uno di questi maestri da muro, il quale gli paia più sofficiente, e a lui referire e ordinare i lavorii che s'hanno a fare, e che quello lo 'ntenda bene e gli altri poi far fare, e che continuamente lui, inteso la volontà e le misure che dì per dì lui gli dà, metterle e farle mettere ad esecuzione in modo che, quando l'architetto rivede il lavoro, che sia stato fatto secondo che a quello ha dato a intendere; ché se così non facessi, si commetterebbe degli errori, e poi non si troverebbe chi gli avessi fatti, sì che è necessario tenere detti modi.</p>
<p>Questo basti per al presente quanto s'appartiene a provedere a l'architetto e così a' maestri di legname e così a quegli che tagliano le pietre; e ognuno n'abbi uno, il quale sia sufficiente a guidare gli altri e d'intendere quelle cose che sono loro commesse per lo architetto. Abbiamo detto per al presente assai e a bastanza dell'officio dell'architetto, benché altre cose a lui s'appartenga delle quali, quando accadrà, ne faremo menzione.</p>
<p>Ora diremo quello che si dee fare verso di lui, cioè verso l'architetto: principalmente dee essere onorato e amato da chi fa fare non altrimenti che lui disidera che 'l suo dificio vadia bene, né con altro amore e diligenza che s'ha inverso di quella sanza la quale generare uomo non si può, neanche sanza l'architetto non si può generare, né dedicare edificio che stia bene, per le ragioni antedette. E perché ancora sono rari queste scienze, e per questo ne dee essere fatto stima, però che l'uomo è detto gentile tanto quanto egli ha virtù, e anche perché, avendolo eletto per fattore e ordinatore, e l'animo tuo nel suo e lui el suo ha messo in seguitare il tuo appetito; con quello amore che detto è di sopra ti serve e conduce quella cosa la quale tu tanto ami, e spendici tanto tesoro solo per lo desiderio che hai di vederlo fornito; ché molti sono che si sono indebitati e impegnati i loro beni immobili solo per lo grande piacere che loro pigliano dello edificare. Leggesi di Milone, cittadino romano, cioè quello che amazzò Clodio, il quale fece fabbricare una casa sì maravigliosa che vi spese tesoro infinito, e la maggior parte pigliò a usura e in presto da' suoi amici, non per altro se none per lo desiderio grande e piacere che aveva di fare detta casa. Leggesi ancora di Marco Agrippa, il quale fece fare molti edificii, in fra' quali un teatro del quale l'auttore fu, cioè l'architetto, Valesio ostiense, architetto il quale fu molto amato e onorato da lui.</p>
<p>Dice Vetruvio che, esendo Alessandro ínella Grecia a campo, fu uno chiamato Zenocrates, andò a lui per volergli parlare, e parlando con certi de' suoi, fu tenuto per parole più dì; dubitando lui non essere stato fatto asapere al Re, come molte volte accade che dicon di fare le 'mbasciate a' signori e, perché non pare a loro poterne avere forse premio, tengono le loro parole care per fare indovinare il premio a chi aspetta, sì che pensando lui e forse non aveva anche da porgere alcuna cosa, diterminò che lo 'ngegno suo gli facesse parlare.</p>
<p>E così, sendo un dì Alessandro in publico tra molte e varie persone, e detto Zenocrate si spogliò ignudo e con una pelle di lione a dosso e con una ghirlanda di pioppo in capo e una mazza in mano come portava Ercole, per lo mezzo della gente si misse, e vedendo la brigata costui in quella forma gli dava la via, in modo che fu alla presenza del re. Alessandro maravigliandosi e piacendogli ancora la sua presenza, perché aveva bella persona e ben fatto e bello aspetto, lo domandò chi egli era, e lui gli rispose: ‘Sono Zenocrate architetto de Macedonia.’ E domandollo perché egli andava in quella forma. Rispuosegli e disse: ‘Perché in altro modo non vi potevo cognoscere, né parlare.’ Piacendo ad Alessandro, lo domandò che cosa volessi fare. Dissegli che aveva disegnato nel monte Libano, che era non troppo distante da quello luogo, una statua d'uno uomo che da una mano teneva una città e dall'altra una patera, dove voleva ricogliere tutte l'acque di quella montagna; dove Alessandro lo domandò s'egli aveva proveduto se gli uomini che abitassero in quella città avessero da potere seminare le biade per mangiare. Rispuose che no. Allora disse Alessandro che sarebbe come una femmina che facesse uno figliuolo e non avesse latte. E così ebbe piacere dello aspetto e di quello s'offerse di fare e volselo appresso di lui. E quando fu dove che è oggi Alessandria, disse: ‘O Zenocrate, qui voglio che tu facci una città, perché c'è del terreno da potere coltivare.’ E così fece edificare in quel luogo quella città, la quale fece chiamare Alessandria per lo nome suo, e amò detto Zenocrate e fegli grande onore, perché conosceva in lui virtù da dovergliene fare.</p>
<p>Sarebbeci da dire degli altri assai, ma questo basti al presente. Dico che l'architetto dee essere onorato e premiato di degno salario conveniente di tale scienza, perché vedendosi l'architetto essere trattato bene, sempre pensa di fare cose le quali sieno utile e onore dello edificio e pensa de' vantaggi, che in uno dì megliora il suo salario a uno aviso; e così per lo opposito ancora può fare di grandi danni che non sarà chi se n'avegga. Questo a ogni persona aviene: che se vede non essere meritato secondo vede che lui merita, non può avere amore all'opera, né pensare cosa che sia troppo utile; e ancora, con tutto che sia pagato, accarezzarlo, acciò che paia che abbia a grado il suo servire, e ancora alcuna volta donargli qualche cosa. E non fare come uno ch'io conobbi, il quale mi disse che aveva edificato uno certo edificio con grande vantaggio e utilità d'esso edificio, e quando venne alla distribuzione del salario che gli era stato promesso, mi disse glie ne sbatterono il sesto. E perché lui, credendosene essere meritato o vero migliorato, ma almeno non mancato, della promessa gli era stata fatta, èbbene grande sdegno e mancò molto dell'amore che aveva verso di quello.</p>
<p>Non si vuol fare in quel modo, maisì innanzi che sia publicato né divulgato: se pure se' avaro o che tu non possa tanto, accordati collui, perché non è tanto il danno quanto è la vergogna, che pare che sia per qualche mancamento per lui commesso, sì che gli è buono di spendere uno denaro per migliorare poi il grosso. Com'io ho detto, egli è da essere onorato quando egli è uomo che lo meriti, e così ancora tutti quelli che hanno a lavorare e a fare lavorare lo debbono ubbidire e reverire.</p>
<p>Ancora, cognosciuto lui essere com'io ho detto, non si vuole, quando lo edificio è bene inteso e terminato, tramutare, né fargli rimuovere gli ordini e disegni e membri e forme, perché e' sarebbe un rompergli lo 'ngegno e sarebbe danno e vergogna assai allo edificio e a chi lo fa fare. Non voglio dire altro per ora dello architetto, credo che per questo si possa intendere quello si dee fare inverso di lui.</p>
<p>Hai veduto ancora l'ordine che bisogna a chi vuole edificare, ora è da vedere quante spezie di edificii sono. A me pare che siano tre, cioè Publici, Privati e Sacri. I Sacri sono di tre altre ragioni: Publici, Comuni e Privati. I Comuni sono come è il duomo della città, e sotto questo si contengono i Privati; li Publici sono come a dire questi conventi de' frati minori, cioè di quelli di santo Francesco, e altri ordini convenevoli; i Privati sono come questi luoghi d'osservanza e monisterii, li quali hanno tutti variati ordini e modi ad abitare. Daremo il modo, quando sarà tempo, come siano da essere edificati secondo mio parere.</p>
<p>Hai veduto e inteso de' Sacri, ora vedrai de' Publici e Comuni. E questi sono palazzi de' Signori e di Signorie, cioè palazzi dove si tenga ragione de' officii, come di capitani e di podestà. E sotto queste publiche e' ci si contiene ancora delle comuni, come sono stufe, taverne, e alberghi, e luoghi venerei, e come sono logge, teatri, cioè luoghi da giuochi, benché oggi dì non s'usano, anticamente s'usavano.</p>
<p>Le private sono poi universali degli altri tutti, e di queste se ne fanno tre parti: come sono quelle de' gentili uomini, e populari, e infimi.</p>
<p>Ancora c'è abitazioni ed edificii di fuori della città; e queste sono poi in due spezie divise, come sono quelle de' cittadini e gentili uomini, e qulle de' rustichi.</p>
<p>Sono ancora due spezie d'edificii, come sono le città e castella le quali sono principali; e di questi si tratterà a pieno quando tempo sarà.</p>
<p>Sono ancora altri edificii d'un'altra spezie, come quelli che si fanno per fortezze a guardia delle terre, li quali sono publici a ogni persona per vedere, ma sono privati per cagione della proprietà che hanno in essi, e per necessità e sicurtà di ben vivere furono trovati. Questi <corr resp="ed">sono</corr> a similitudine come dire il signore e principale della terra; e per questo è privato, perché non è lecito che ognuno possa a ogni ora parlare col signore. E così come il signore è sempre da molte persone accompagnato e attorniato da quelli che sono deputati a esso esercizio, che non lassano ogni persona andargli appresso per degnità e riputazione della signoria  – ché, se ogni persona gli potesse a ogni sua posta andare appresso, ne sarebbe fatto poca stima –; e così come il signore rapresenta e governa e regge tutta la sua città e così la difende ed è temuto e ubbidito, e così la rocca, o vuogli dire la fortezza, è guardata ed è un freno della città. E per questo è privata, ché non è lecito se none a quelli che per loro signore, o a chi lui piacesse, andarvi, ché, se altrimenti facesse, sarebbe fatto di lui poca stima e interverrebbe a similitudine come al signore della grande abbondanza della cosa: è rincrescevole e viene in fastidio; e potrebbe essere preso da gente, che ne risurterebbe danno assai a più persone.</p>
<p>Basti questo per ora; quando sarà tempo di dire della proprietà, se ne dirà: e come vuole essere ordinato e fortificato per le ragioni sopradette, e come è necessità che in ogni città e castello vi sia signore, o veramente qualche principale, acciò che siano guardate di notte e di dì da quelli che avessino malanimo verso di quelli. Faria venire voluntà forse a tale che quando vede la cosa ben guardata non pensa quello. Come ho detto, quando discriverremo el modo e l'ordine d'esse, allora discriverremo il suo ordine e modo e proprietà, e dove sia il suo sito che sia meglio e anche per più guardia della città.</p>
<p>Tutti questi edificii sono dedicati a varie generazioni di persone e variamente debbono essere edificati secondo che la proprietà richiede. In prima tratteremo degli edificii appartenenti alla religione e di questi in prima mosterremo il modo e la misura.</p>
<p>Ma perché in prima si dee tessere il panno e poi fare la vesta, io discriverrò innanzi una città, secondo a me parrà che debba star bene ed essere bello il circuito. Discriverremo, dentro, tutti questi nostri sopradetti edificii e di questi ti mosterrò il modo e la forma e la misura secondo loro qualità; e così di ciascheduno particularmente mosterremo i sopradetti modi, secondo che il nostro piccolo ingegno ci mosterrà, così faremo.</p>
<div3 type="capitolo">
<head>Di quante ragioni sono gli edificii sacri.</head>
<p>Gli edificii sacri sono di tre ragioni, come t'ho detto, cioè comuni, publici e privati; e alcuni sono comuni e publici; alcuni sono publici e privati.</p>
<p>Questi publici e comuni sono come la chiesa catradale, cioè il duomo della città; e l'altre chiese parrocchiali, queste participano delle private e delle comuni e anche quasi publiche a similitudine, e così tutte quelle che sono uficiate da preti. La catredale è comune e publica per due ragioni: è comune, perché ell'è fatta con danari comunalmente di tutti e però è comune a tutti; e ancora è lecito a ogni persona udire l'officio in quella come nella sua parrocchia; ed è publica a ogni persona. L'altre parrocchiali sono private, perché nessun altro che quello della parrocchia può andare per li sacramenti; sono comuni, perché sono comuni a' vicini. E così a questi ti mosterremo modi e misure.</p>
</div3>
<div3 type="capitolo">
<head>Degli edifici publici e sacri.</head>
<p>Edificii publici e sacri sono quegli dove stanno ordini di frati. E questi contengono in loro delle publiche e delle private: le private son quelle dove sta la osservanza, le quali sono in variati modi e qualità. E di questi ancora daremo il modo, secondo che a ciascheduno s'appartiene.</p>
<p>Ècci ancora edificii pii, come sono spedali; e questi sono publici e comuni, e variati effetti hanno in loro, e così variati modi. Quando sarà tempo, e noi ne tratteremo. Gli altri edificii privati che sono dedicati alle religioni sono come badie e monisterii di monaci e ancora di monache, e quegli che hanno gli ermi, e come sono ancora e' certosini, e delle spilonche e romitorii; queste cotali generazioni d'edificii sono privati, ma più uno che un altro.</p>
</div3>
<div3 type="capitolo">
<head>Quante sono le spezie delli edificii de' signori.</head>
<p>È detto delle spezie delli edificii sacri. Ora diremo quante sono le spezie delli edificii de' signori e signorie, o vuoi dire reali. Questi participano di comune e di publico e di privato: publico, in quanto che a ognuno è lecito comunemente andarvi dentro in esso, e di fuori vuole essere spedito dentro se none da una certa parte (quando tratteremo della edificazione d'esso daremo a 'ntendere tutte le ragioni); e privato, in quanto ci abita il signore: non è lecito andare in quelli luoghi più che a lui piaccia.</p>
</div3>
<div3 type="capitolo">
<head>Delli edificii dove si tiene ragione.</head>
<p>Comuni e publici sono quegli dove si tiene ragione; e questi hanno ancora publicità e comunità e privatità, cioè quello dove si tiene la ragione universale, cioè il palagio della comunità, è publico ed è comune a ciascuno; quello del capitano e podestà e simili uficii che hanno a ministrare iustizia cherminale, questi sono comuni privati e publici, per la ragione sopradetta, come quello del signore. A questo ancora daremo loro modo e forma, secondo s'aparterrà a ciascheduno.</p>
</div3>
<div3 type="capitolo">
<head>Degli edificii privati.</head>
<p>Resta a dire de' privati. Quelli saranno di tre maniere e ragioni secondo loro ordine. Questi saranno: palazzi da gentili uomini, e casamenti da populari e da comuni artigiani e da persone di bassa condizione e poveraglia. Di queste faremo poca menzione, perché non v'entra troppa spesa, neanche magistero; degli altri solamente delle case di fuori alle ville, e anche di queste si farà menzione.</p>
<p>Parrebbe forse meglio ad alcuni a dovere cominciare a' piccoli edificii, a volere mostrare il modo e l'ordine dell'edificare, e poi venire seguitando per ordine i maggiori. E io ho fatto un mio pensiero di volere edificare e principiare una città, inella quale edificheremo tutti edificii che in essa s'appartengono; e tutti con ordine e con misure secondo che a ciascheduna s'aparterrà e che si converrà. Ma perché per me solo non la posso edificare, innanzi con quello che ha a spendere ne voglio ragionare: e se egli sarà contento della spesa, io la edificherò.</p>
<p>Ma in prima gli farò il disegno, inanzi che la si cominci a fondare o altre cose fare. Ho pensato il modo il quale credo che gli piacerà e al presente, perché non è troppo occupato, glie lo voglio andare a dire. Credo che la fantasia gli piacerà, come fece quella di Democrate ad Alessandro Magno.</p>
<p>Io gli ho parlato e lui m'ha risposto che la invenzione gli piace, ma che <corr resp="ed">ne</corr> vuole vedere il disegno, e che per ogni modo la vuol fare; e che, in mentre che io peno a fare questo disegno, che io gli dica quello che bisogna <corr resp="ed">per</corr> principiare a fondarla.</p>
<p>Sì che a questo bisogna prima, innanzi a tutte le cose, grande quantità di zappe e picconi e pale, e far fare calcina e pietre grandi e assai.E tratteremo come si deono fare le pietre cotte, e come si debbono fare le calcine per essere buone. Del sebbione si provederà quando si caveranno e' fossi e ' fondamenti, e di sabbioni si tratterà ancora di quelli che sono migliori e anche di quelli che sono più tristi; e perché si possa provedere di quanto glie ne bisognerà, sì delle pietre e sì della calcina e anche del sabbione, gli faremo la ragione in sul disegno, in modo potrà intendere la quantità che v'andrà di ciascheduna delle dette cose, cioè pietre, calcina e sabbione, quantunque bisogni altre cose, come e legname e corderie e ferramenti, i quali in sul disegno si mosterranno.</p>
<p>Ma perché t'ho detto che all'architetto s'appartiene prima generare l'edificio insieme con quello che vuole edificare, io ho già generata questa città col mio Signore, e insieme collui l'ho esaminata più e più volte, e da me pensata e collui diterminata. E poi io l'ho partorita, cioè glie n'ho fatto uno disegno in liniamento secondo che vanno i fondamenti. Ègli piaciuto, ma innanzi si cominci io gli ho detto quello che bisogna; sì che io, in mentre si pena a 'pparecchiare questecose opportune per lo fundamento d'essa, farò il sopradetto modello, o vuoi dire disegno rilevato, in modo che chi leggerà questo mio libro vedrà e intenderà questa città con suoi edificii rilevata e misurata e proporzionata, secondo loro qualità e loro forma e modi opportuni.</p>
<p>Sarebbe forse cosa più conveniente prima cominciare a trattare i modi i quali si debbono a 'doperare, e ancora a che tempo si debbono tagliare perché siano più durabili e buoni, e così d'altre pietre vive che s'hanno adoperare nell'edificio; e quelle che sono da fare calcina, e così d'altre cose opportune le quali sono utili tutte all'edificare.</p>
<p>A me par pure dovere cominciare in prima a edificare questa città; ma innanzi, come t'ho detto, farò prima el disegno; poi, secondo mi parrà e secondo ne verrà il bisogno di tutte quelle cose le quali faranno mestiero, allora dichiareremo tutte le sopradette cose, o vero io da poi ne farò uno trattato di per sé, sommario di tutte generalmente, come appresso intenderai.</p>
<p>Sì che io intendo adesso di principiare il disegno della sopradetta città, il quale disegno appellerò «Averliano», e la città appelleremo «Sforzinda», la quale edificheremo in questa forma. Ed eleggerò il sito, il quale io ho già veduto ed esaminato più volte; e acciò che tu ancora lo intenda, te lo discriverrò per modo che tu lo potrai intendere e vedere chiaramente.</p>
<p>Il sito ch'io ho visto si è che a me pare che questa città sia ben posta. Il luogo salubre, cioè sano, e anche fertile e <corr resp="ed">ameno</corr> al vivere umano si è questo il quale al presente ti discriverrò.</p>
<p>Ell'è una valle circundata da monti, e dalla parte meridiana e' monti sono più alti, in modo che quello vento, il quale si chiama Austro, né Affrico, né Notto, non gli possono offendere; Euro, Sussolano, Vulturno ancora; è assai difesa per rispetto de' monti orientali. Le parti occidentali sono alquanto più basse, Zefiro e Circio e Favonio assai temperatamente ci spirano. Maisì, che la parte settentrionale Borea con Aquilone ed Eurus pure alquanto a certi tempi con più ardire la vicitano che nessuno degli altri. Quando la fonderemo, allora ti dirò sotto che clima, e pianeto, e punto, e ora, e tutto quello che sarà mestiere intendere, tutte le proprietà. Io ti narrerò tutto questo sito, come egli sta di punto, e quello che noi trovamo in questa valle, avisandoti che tutta la cercai.</p>
<p>E accademi una ventura: che io trovai un gentile uomo, il quale era propinquo a quella valle, e più che lui andava a un certo suo luogo che lui aveva quasi a l'entrata d'<corr resp="ed">essa</corr>, rilevato su uno monticello che tutta quella valle si vedeva. Il quale mi fe' molte accoglienze e menomi a quella sua stanza e volle ch'io desinassi collui. E desinato che noi avemo con molti e varii ragionamenti, vedendo egli ch'io avevo piacere di vedere questa valle, come gentile uomo disse: ‘Montiamo a cavallo, ché voglio venire con voi e mostrarvi questo luogo’.</p>
<p>Io, disideroso di sapere tutte le bontà e l'utilità di detta valle, domandai come si chiamava quello fiume che correva per lo mezzo di detta valle. E lui disse che si chiamava «Sforzindo», e la valle si chiamava «Inda». Il perché molto mi piacque e accettai la proferta che detto gentile uomo m'aveva fatta, e così in sua compagnia andai vedendo questo sito e questa valle, innella quale non era già terre grosse, ma molte ville e luoghi da bestiame; vedemo assai per questa pianura buoi e pecore e altri animali, terreni lavorativi assai.</p>
<p>Domandamo la compagnia delle cose che si ricoglievano in questa valle se erano buone. Mi rispuose che grano, vino, olio, zafferano, mele si ricoglievano migliori che in altro luogo che lui intendesse, frutti bonissimi, carni da mangiare dimestiche e salvatiche, bello uccellare, e ancora di qualunque cacce che l'uomo si diletta.</p>
<p>In questo che noi andavamo così ragionando, due cavriuoli si levano poco di lunga da noi, e giù per una prateria ci mostrarono le loro brache; e così di salto in salto trapassorono il prato e per una selvetta che era quivi propinqua, in su l'entrata, l'uno in un laccio ch'era stato teso lì s'impastoiò in modo che, avendolo veduto un cane d'un villano, il quale per aventura aveva teso il laccio, lo giunse e sì lo prese. Intanto che noi andamo, il detto cavriuolo avemo; e così venendo il padrone del cane, il quale era conoscente del mio compagno, ancora cortese e piacevole, per ogni modo cel voleva donare Noi non volendo accettare, per forza bisognò quella sera che noi rimanessimo collui; e rimanendo ci fe' grandissimo onore. E poi la mattina per ogni modo ci fe' apparecchiare, in un certo luogo lungo quel fiume ce n'andamo a desinare, e lui arecò alcune reti, e subito in quel fiume prese alquanti pesci buoni, i quali furono cotti in una certa capanna di pastori. E lungo questo fiume facemo collezione, che, quanto a me parve, io non mangiai mai cose che più mi piacessino, né più saporite, che in questa valle. E poi noi cavalcamo e tutta l'andamo cercando, e vedemo la forma d'essa. E in questo modo basti questo, e perché possi meglio intendere te lo mosterrò per disegno.</p>
<p>Ora ti voglio narrare, quanto a me sarà possibile, nel modo che a me parve detta valle.</p>
<p>Come ho detto, questa valle è molto amena, la quale stimo sia per lo lungo circa d'ottanta stadii, cioè qualche dieci miglia. Acciò che tu intenda quanto è uno stadio, sappi che otto stadii sono uno miglio.</p>
<p>E lungo questa montagna meridiana corre uno fiume di lunga dalla montagna per spazio d'uno miglio. Viene questo fiume in questa valle di verso oriente, e così circa di due miglia a l'entrare della valle fa una certa volta, quasi come una biscia, come vedrai qui per disegno a presso; e poi si distende giù per la valle, pure dando alcune volte, ma non troppe. E le sue rive sono sì ferme, che piena che li venga d'acqua non le guasta; né mai esce del suo letto, chiaro e rilucente, che sempre si vede la ghiaia nel fondo. Pesci bonissimi produce.</p>
<p>Questa montagna si leva su di questo piano non troppo alta, anzi, dolcemente si viene alzando, e tutta amena e piacevole, e così poi s'innalza tanto, che quelli venti, come t'ho detto, non la possono offendere. E così questa parte è bene arborata di diverse piante fruttifere.</p>
<p>Dalla parte opposita verso settantrione è la montagna non tanto alta, ma poi, dilungandosi per quel verso, e passando in alcuna altra valle, poi s'alza aspramente e seguitano i monti, alpestri e altissimi. E questa parte è molto fruttifera e molto fertile quasi di tutte le cose, o la maggior parte che bisognano alla vita umana, in modo che Pallas, Cereres e Minerva e Bacco gli è molto sacrificato.</p>
<p>E più viddi uno luogo in questa valle che vedendolo così da lunga mi piacque molto; il perché quanto più mi ci appressimavo tanto più mi piaceva. E questo era un luogo rilevato dal piano, il quale così a vedere pareva quasi un mezzo miglio, e non era però spiccato totalmente da questa montagna, ma era ataccata da piè. Assai dolcemente si veniva allargando e faceva un tale monticello, intorno a questo gli circundava una selva, la quale era di giro di tre miglia incirca, e tutto pare a vedere una verdura.</p>
<p>Domandando io, il mio compagno che mi menava a vedere questa valle mi disse erano tutti allori, e faggi, e querce, e che nella sommità c'erano molti olivi. E più mi disse che v'era una fonte abbondantissima d'acqua, la quale era chiarissima e bellissima. E così udendo gli volsi andare; e andamo, e passamo il fiume per una barchetta che gli era. E nel passare ci disse quello che stava lì a quello officio: ‘Guardate nell'acqua’. E io guardando viddi parecchi belli pesci; domandai che pesci egli erano. Mi disse che erano trote; le quali erano bellissime, e grande piacere n'ebbi, che andavano scorrendo per quel fiume.</p>
<p>E così con gran piacere il passamo, sì per l'acqua tanto chiara e bella e sì per quegli pesci che vedemo. Passati, n'andamo verso questa selva e per uno sentiero entramo, e andamo oltra per essa. Altri arbori che quegli i quali lui m'aveva detto non trovamo, maisì che, passando così per quella via non molto usata, era da questi allori e faggi molto ombrata. E in questo guardando per essa, viddi poco distante da noi a giacere due cervi, i quali, come ci sentirono, subito si levorono e spaventati per la selva fuggendo, spesso si voltavano indietro. E così per questa via andamo su la sommità, dove era circa d'un mezzo miglio di piano, e la fonte così quasi al principio del piano surgeva. Eravi da luogo alcuna pianta di quelli allori, ulivi e faggi, e alquante rovere erano rare, e sotto spazzato e pulito con una erbetta minuta e verde, che pareva uno smeraldo.</p>
<p>In quella poca di pianura trovamo un tale romitoro, così come a dire una celletta assai piccola, la quale era poco distante dalla fontana. Andamo là e battemo la porta. Risposeci una boce assai bassa e suave, e ringraziando Iddio disse: ‘Chi siate voi?’ E noi glie le dicemo. Venne alla porta uno uomo di grande e bella statura con una grande barba, e domandocci quello che noi andavamo cercando. Noi gli rispondemo che andavamo per vedere quelli luoghi, e che molto ci piaceva. Il che ci fece buona cera e una buona raccoglienza, e menocci dentro in quella sua abitazione: e ivi erano sue divozioni, cioè figure di Dio e di Nostra Donna; e invitocci a fare collezione, e di quello ch'egli aveva ci misse innanzi, cioè pane, e alcune sue pome, e dell'acqua di quella fonte, le quali cose parevano a me bonissime. E molti e varii ragionamenti avemo insieme; intra li altri gli dissi che in quel luogo vi starebbe bene una chiesa. E molto me ne confortò, sì che per lo suo conforto e anche per lo luogo, che era così atto e bello, io ditermino di dire al mio Signore che mi lassi edificare un tempio a mio modo; e sanza fallo sarà una cosa molto bella e degna.</p>
<p>Di poi pigliamo licenza da questo santo uomo, e venimo pell'altra via opposita, e venendo oltre, trovamo per essa cervi, cavriuoli, e altri animali. E usciti da l'altra parte, trovamo continuamente l'acqua di quella fontana che discorreva e andava al fiume, chiara com'un cristallo; e dentro in più luoghi vedavamo gamberi grossissimi. E poi uscimo di questa selva e andamone per la detta valle; e continuamente, quanto più la risguardavo, tanto più mi piaceva il sito, il perché io stimo che in verun luogo del mondo non si troverebbe uno luogo così atto e bello per edificare una città come questo.</p>
<p>Dissemi allora il compagno: ‘Se città alcuna si edifica qui appresso questa selva taglierassi.’ Io gli risposi che no, perché non era del legname che s'adoperi a edificare; e poi ancora gli sono <corr resp="ed">su</corr> questi monti inverso levante tante selve d'arbori atti a edificare, e oltre a questo atti a condurre, il perché io stimo che non si taglierà mai questa selva. E io ancora ne conforterò il mio Signore, e poi ancora massime faccendoci quel luogo divoto e santo che non si patirebbe si tagliasse. Sì che di questo non bisogna dubitare, avendo l'attitudine del fiume a condurre il legname della montagna, che d'ogni facultà se ne potrà condurre, e sendo il fiume atto che per infino al capo della valle vi verrebbe grosse barche; e navi da carico dal mare ancora possono venire, perché non gli è troppo di lunga: credo che siano non troppo più di trenta miglia da' piè della valle per infino al lito del mare, sì che facilmente potranno venire.</p>
<p>Hai veduto il sito. Credo come a me ancora a te debba piacere e spezialmente sendo posta detta valle sotto buona aire, e fertile e abbondante, come per isperienza si vede. Io t'ho detto come io voglio mediante il potere dell'antedetto edificare questa città, e prima fare il mio disegno, il quale starà in questa forma e proporzione: la prima forma sarà due quadri a dosso l'uno all'altro, non iscontrando gli angoli insieme, ma l'uno angolo verrà equalmente distante intra due angoli. Dell'uno e dell'altro quadro la proporzione angulare sarà di distanza tra l'uno angolo all'altro dieci stadii che è uno miglio e quarto, sì che sarà la circunferenza di questi due quadri <corr resp="ed">ottanta</corr> stadii; il suo diametro sarà ventotto stadii. Sarà la circunferenza angulare ottanta stadii. Questa è la forma del disegno che io t'ho detto. E in ogni angolo io intendo fare tondo, cioè una torre tonda. E acciò che tu intenda la misura piccola del miglio e anche dello stadio, el miglio è tre milia braccia ed è, come t'ho detto, otto stadii sì che lo stadio viene a essere trecento settanta cinque braccia.</p>
<p>Hai inteso queste misure. Ora voglio che, come io ho mostrato il disegno lineato al padrone, così che tu ancora lo vegghi in disegno lineato, come vedrai nell'altra faccia, il quale è proporzionato in forma piccola e, secondo tu vedrai, squadrato questo di quadri piccoli. Per questo potrai intendere le misure grandi proporzionate da queste piccole.</p>
<p>Come t'ho detto, io ti mosterrò questo per lineamento, il quale è riquadrato in quadri piccoli. Tu gli potresti intendere grandi e piccoli a tuo senno, ma io gl'intendo di questa misura, cioè di quattro stadii per ciascheduno quadro, che sarebbe al modo nostro mezzo miglio per quadro. Sì che, vedendo questo, tu puoi sapere quanto viene a essere grande poi la città, o vuoi dire miglia o vuoi dire stadii o vuoi dire braccia. Tu sai quanti stadii è uno miglio, e sai quante braccia è lo stadio: moltiprica e saperrai quanto ella circunda e quanto ell'è per ogni verso. E così alla ragione di queste misure, massime del braccio, faremo edificii che saranno discritti in questo nostro disegno, e così poi nella prefata città.</p>
<p>Tu hai veduto in questo disegno lineato come per esse linee hai inteso la discrezione d'essa città, e perché meglio la 'ntenda, io il voglio fare rilevato. El disegno rilevato sarà, sì come io ho squadrato questo in cinque quadri retti in uno de' quadri del disegno, benché tutt'e due siano squadrati equalmente, sì come vedi qui per esso proprio. E queste cinque parti ch'io ho fatte di ciascheduno quadro è quattro stadii, come puoi intendere, cioè mezzo miglio. E perché a volere sminuire tanto questo stadio, cioè dispartirlo in tante braccia piccole proporzionate ad esso secondo che io tel mostro in questo disegno, perché maggiore io non lo posso fare in mezzo foglio, bisognerà spartirlo in 375 parti, sì che, volendone fare tante parti in sì poco di spazio, saria mestieri uno minimo segno, e farlo ancora sottilissimo quanto fusse mai possibile. Pensa quanto verrà a multipricare 375 minimi punti! Moltipricando sariano molto più grande che non è lo spazio che tiene uno di questi   che sia stadio. E che sia vero, questo è uno spazio   d'uno stadio, sì che, come vedi non è possibile.</p>
<p>Tu puoi adunque comprendere questo mio disegno rilevato nel modo che per parole ti darò a intendere, e non altrimenti per dimostrazione visiva. A te debbe bastare che 'l rilievo sarà questo ch'io t'ho detto di fare nella forma inanzi discritta. Come tu vedi, sono due quadri a dosso l'uno all'altro e sono d'una medesima grandezza, cioè equali l'uno all'altro di braccia settemilia cinquecento, che viene a essere tutta trentamilia braccia la circunferenza di questi due quadri.</p>
<p>Perché intenda bene quello che per lo disegno ti voglio mostrare, mia intenzione non è di fare in esso se none d'ogni edificio uno, cioè d'ogni forma e d'ogni ragione d'edificii, come una chiesa, e uno lo palazzo da signore, e uno da gentile uomo, e uno da officii, e case private. Uno gliene farò ancora d'alcuni edificii i quali intendo poi nella città edificare, in modo che ciascheduno gli potrà bene intendere per misure e proporzioni e qualità, secondo che a ciascheduno s'aparterrà: tu il vedrai tutto squadrato in prima, e poi ogni edificio al luogo suo posto.</p>
<p>Le mura prima ottangulate saranno grosse braccia sei, e alte voglio che siano quattro volte quanto sono grosse. Le porti saranno negli angoli non retti; poi le strade si partiranno dalle porte e andranno tutte al centro.</p>
<p>E quivi farò la piazza, la quale sarà per lunghezza uno stadio, e pel largo sarà mezzo stadio. E in testa d'essa sarà la chiesa catedrale colle sue appartenenze. Dall'altra testa sarà la corte, cioè il palazzo signorile, e ancora gli altri palazzi appartenenti, come quello del podestà e quello del capitano, con tutte quelle cose che a loro s'appartiene. Sarà in mezzo della detta piazza una torre, fatta a mio modo, alta tanto che per essa si discernerà el paese.</p>
<p>Poi faremo dall'un canto all'altro della piazza due altre piazze: cioè una per li mercatanti, l'altra per fare il mercato delle cose meccaniche, cioè delle cose che bisognano per vivere. E in su questa risponderà il palazzo del capitano, e in su l'altra risponderà quello del podestà.</p>
<p>E poi distribuiremo gli altri edificii publici e privati, e così ancora chiese, secondo el luogo che meglio parrà a noi che stiano bene. E poi nell'angolo retto per dirittura alla piazza lasseremo uno stadio di spazio per fare mercato di bestiame e anche d'altre cose, e questo sarà al canto dove viene la chiesa. E a dirittura della corte lasseremo un altro spazio d'altrettanta distanza, per cagione, quando scadesse fare alcune rapresentazioni di feste o di giostre o d'alcuna altra cagione, come dire uno teatro antico, cioè al modo antico, benche oggi non s'usano quelle magnificenze; ma forse che io ce lo farò pure, a memoria di quegli antichi. E compartiremo tutti e' luoghi, ciascheduno secondo il suo essere. Credi ancora, quando noi edificheremo, che con più diligenza e più cose assai noi faremo che io non ti mostro nel disegno, in modo che credo che molto più ti piacerà allora che non ti fa adesso il disegno; perché io ancora ho questo per uso: ch'io voglio sempre migliorare l'opera che la mostra. Sì che, se per questo disegno io non t'avessi così sadisfatto nell'animo, non dubitare che ti ristorerò nel fare d'essa opera, ché voglio che ogni persona la commendi sommamente, e maraviglisi della bellezza di questi edificii e d'essa città.</p>
<p>Della rocca, cioè della fortezza, non ti voglio dire altro, ma quando la edificheremo, farottela in modo che tu dirai che sia bella e forte. In questo disegno non voglio mettere più tempo, perché noi vogliamo dare ordine a edificare la detta città.</p>


     </div3>
</div2>
<div2 type="capitolo">
<head>TERTIUS LIBER DE AEDIFICATIONE URBIS</head>
<p>Innanzi che noi vegnamo alla edificazione, a me pare che sia mestieri di provedere a tutte quelle cose che sonno di bisogno al nostro edificamento. Il perché io in prima ti dirò di cose che sono necessarie al presente, e poi di quelle che sono buone e in che modo ti vogliono adoperare, incominciando da sabbioni, calcina e pietre cotte e legname e ferramenti e corderie opportune, come dinnanzi ancora ti dissi. Sì che in questo terzo libro noi tratteremo di tutte le sopradette cose, acciò che tu possa dare ordine a farle fare, perché quando noi vorremo incominciare, non abbiamo a 'ndare cercando allora le cose per le quali sanza loro non si può fare. Benché io so che queste son cose che non bisognano troppo insegnare, perché sono cose grosse e sono tanto usate che so che le sapete molto bene, pure io dirò come io intendo alcune di quelle che siano migliori, come sono le calcine che d'ogni petrina non sono buone a fare.</p>
<p>Le calcine che tu hai a far fare per lo provedimento delle mura della nostra Sforzinda, per farle buone e vantaggiate secondo che ho veduto e provato, vogliono essere pietre di quelle de' fiumi e massime di quelle del fiume d'Adda; ancora quella petrina dei lago d'Angera è buona, ma è migliore in un luogo che in un altro, questa è spezie di tevertino. Quelle de' fiumi sono pietre ritonde, come dire ghiare, quelle de' monti sono pezzi grandi che bisogna rompergli e fargli piccoli a volerle cuocere bene, queste a Milano sono buone; a Roma hanno vantaggiata pietra, cioè tevertina, la quale è tutta o la maggior parte bucata, e pure pezzi grandi se ne cava. Quando si vuole mettere in opera la spezzano, e così la fanno macerare parecchi dì e alcuni mesi, e dicono che è migliore, purché stia ben coperta dal sabbione, o vuogli dire puzzulana, come la chiamano loro, la quale è vantaggiatissima, e questa la cavano delli campi e strade come si fa ancora qui a Milano.</p>
<p>A Firenze abbiamo un'altra ragione petrina la qual chiamiamo alberese, che fa bonissima calcina, e ancora la macerano per più dì come si fa a Roma, vero è che noi abbiamo l'arena, o vuoi dire sebbione, d'Arno o d'altri fiumi che sono propinqui.</p>
<p>Ho veduto ancora a Padova un'altra ragione petrina quasi a similitudine di quella da Firenze, e anche buona calcina la quale preparano a l'usanza di Roma e di Firenze. Le pietre che non sono buone a fare calcina, benché in alcuno luogo se ne truovi e ancora se ne facci, sono i marmi, e di questa ho veduta fare a Roma, e questo è stato per due cagioni: perché ve n'era tanta abbondanza, e anche perché, essendo venuta Roma nell'ultima stremità di roba e anche d'animi gentili, a questi nostri tempi n'hanno consumati moltissimi, de' quali n'hanno fatto calcina e hanno guasto idificii degni, solo per questa miseria di non mandare a' luoghi dove ella nasce, ed èvene copia non troppo distante e anche assai comoda a condurla per rispetto del fiume. Credo che se ritornassino quegli che feciono fare con tanto spendio e magnificenza, che feciono condurre quelle per fare quegli magni edificii perché ne rimanesse fama, e costoro gli abbino, nonché mantenuti, ma aiutati ruvinare, sarebbono da gittargli nella ardentissima fornace insieme con quelle nobilissime figure di marmo le quali coloro minuzzavano per farne calcina.</p>
<p>Non mi voglio più distendere nelle calcine, perché è cosa che è tanto nota a ciascheduno minimo maestro, che tutti sanno quello che bisogna per lo consortire del sabbione, e così quello che bisogna fare per metterla in opera secondo i luoghi e ' paesi e secondo il loro uso. E così de' sebbioni e arene, che secondo i luoghi s'adoperano, e chi vuol più calcina e così meno uno che un altro, secondo la natura d'esso. A Roma fanno con quella la quale chiamano puzzulana ed è di colore nero e cavasi, come ho detto, delli campi e per le strade, Vitruvio dice che queste cotali sono migliori che l'altre.</p>
<p>Come siano, i sabbioni purché non siano grassi di terreno sono buoni; tu gli conoscerai pigliandoli in mano, ché se stride quando lo stropicci così con mano, è buono, e se none stride, non è buono, perché tiene di terra. Quelli de' fiumi son buoni, perché sono bene dilavati, ma vogliono più calcina. Questo al fatto nostro poco importa, perché in questo luogo dove voglio edificare questa nostra città io gli ho provisto che gli è bonissimo, sì nel fiume e sì nel paese, perché è di natura da dovervene essere assai che par quasi come questo qui, sì che a questo, quando i fossi si caveranno per fondare, allora n'aremo assai; e così le calcine, secondo mi disse il mio amico che in quelle montagne di verso occidente gli era molte generazioni di pietre che per lo fiume si possono condurre. Alla parte di rene e calcine non voglio più distendermi: pure che non si faccino di marmi o di pietre arenose, saranno buone e tenaci.</p>
<p>Hai inteso de' sabbioni quali sieno i buoni: se vuogli meglio sapere la natura di queste calcine e arene e donde proccedono che siano migliore una che un'altra, va' e leggi Vetruvio. Io non ti dirò del primo che trovasse calcina, perché non l'ho ancora trovato, perché credo che a caso fusse trovata, come molte altre cose sono state trovate, per continuvi fuochi come fu ancora il vetro e il fondere de' metalli, che a caso per lo continuare del fuoco si trovò. Questo basti in quanto alla parte della calcina e del sabbione. Diremo ora delle pietre cotte, cioè fatte di terra, nel modo che vuole essere la terra preparata per fare dette pietre, e poi cotte per essere buone che durino all'acque e alle freddure. Hai inteso delle calcine e sabbioni a bastanza, ora ti dirò delle pietre cotte il modo che si debbe tenere a volere che siano buone e sode; per far buone queste pietre si vuole guardare avere buono terreno.</p>
<p>‘Vorrei mi dicessi in che modo io l'ho a cognoscere.’</p>
<p>Hai a guardare che non sia né troppo magro né troppo grasso, cioè che non tenga di sabbione e che non sia anche troppo litoso, perché essendo magra non fa buona pietra e se non è ben cotta si sfarina, e se ha troppo fuoco si torcono; e s'ell'è, come dico, grassa, sono gravi e volentieri si rompono al seccare e al, cuocere, e anche poi bisognando che s'abbino a tagliare sono più spiacevoli. Quando hai trovata la terra, o vuoglì dire creta, o bianca o rossa che sia, pure che abbia questa condizione, allora tutte sono buone; ma la bianca si truova comunemente essere migliore. Come sia, intriderla, e se è in luogo freddoso, falla <corr resp="ed">sghiacciare</corr> e macerare che ella si spolveri bene, e poi la crivella con uno crivello che sia minuto, cioè fitto, e la rintridi di nuovo, e fa' poi le tue pietre; e se non è tempo o luogo che se ghiaccia, falla pestare e ben crivellare, come ho detto di sopra. E saranno buone faccendole cuocere bene che non siano né troppo né poco: se son troppo, si torcono e guastansi la forma, e anche esendo poco cotte sono più triste, perché si sfarinano per lo freddo e anche da loro medesime si consumano presto.</p>
<p>La grandezza si fa di più misure: le pietre comuni si fanno qui lunghe mezzo braccio e larghe un quarto e grosse uno ottavo, d'altre ragioni che sono due terzi lunghe e mezzo braccio larghe, e questi chiamano madoni, e di più ragioni di grandi e piccoli secondo loro usanza. Ma questo non fa il fatto nostro, pure ch'elle siano fatte nel modo sopradetto, basta: si faccia poi secondo l'usanza del luogo dove si lavorano; e così di tegoli o coppi e di ciò che tu vuogli fare che sia di terra, concia la terra nel modo ch'io t'ho mostrato. E questo basti in quanto al fare delle pietre di terra cotta.</p>
<p>Delle pietre vive che siano buone per fare mura e mettere nelli edificii ti dirò quelle debbi torre. Potendone avere quanto che vo' piglia di quelle che hai comodità e sceglierai di quelle le migliori che vi saranno. Delle pietre vive sono di molte ragioni, e variate di colori e anche di durezza e di fortezza. Le pietre che si debbono mettere nelli edificii che abbino a durare sono marmi serricci, ancora a Milano pietre d'Angera; perché se ne fa calcina, non te ne consiglio se puoi avere altro, pure sono assai buone, sono di colore bianco e anche d'uno rosso e giallo, cioè pendono in questi colori e hanno questa natura miglia che quando ci piove si fanno verdi. Ècci ancora d'una certa ragione pietre le quali si chiamano cuocoli, e queste sono molto dure e sono di variate ragioni e colori, alcune son buone a fare calcina e alcune sono buone a fare vetro; l'altre non sono buone né pell'uno né pell'altro, son buone a mettere in rompimento di mura, massime diremo a quando sono grosse. Nascono in fiumi e in luoghi acquosi, e queste universalmente si chiamano ghiara. Sì che nelli edificii publici non le usare, massime a lo scoperto, neanche al coperto se puoi fare altro. Come t'ho detto, diversi luoghi diverse ragioni di pietre: Verona ha belle e buone pietre che sono rosse e bianche e nere e di variati colori, sono da usare nelli edificii; Firenze ha altre ragioni di pietre, cioè ha macinghi di più ragioni, tutte sono di colore quasi azzurro, alcuni sono teneri, questi non li usare massime a lo scoperto. Ègli d'un'altra pietra d'un colore bigiaccio, cioè colore di terra, e di questa se ne lastrica le strade e anche se ne mura assai, perché sono durabili e lasciansi lavorare, e niuna di queste sono da fare calcina, sì che sono buone e non bisogna che tu abbi pensiero che sieno guasti li dificii per farne calcina, come fanno a Roma. E ancora, non troppo di lunga, ci sono marmi neri e rossi li quali si cavano d'uno monte il quale è presso a Prato, credo poco più di due o tre miglia, ma non se ne cava grandi pezzi. E 'l marmo bianco che s'adopera a Firenze viene da Carrara, il quale marmo è bianchissimo e bellissimo. E perché il marmo è una pietra che, benché non sia fine, niente di meno ell'è più gentile e più nobile che non è niuna dell'altre, cioè di queste che io t'ho nominate, e per questo d'essa diremo alcuna cosa, acciò che tu intenda la natura d'essa e perché tu sappi, quando n'hai a mettere in opera, di quelle tu abbi a pigliare per lo tuo lavoro il quale avessi.</p>
<p>Quello che io intendo de' marmi e dove naschino: i principali e quelli che sono i più belli e più gentili, come t'ho detto, si nascono in genovese, cioè a Carrara, e in questo luogo per chi c'è stato ci è del molto bello e anche di quello che è men bello e del più bello; ma comunemente e universalmente egli è secondo che per l'opere si vede il migliore che niuno degli altri; e così il più bello è questo, come t'ho detto. E c'è d'una ragione che è assai bello che ha la grana grossetta e non è però in tutto bianco, questo è buono alle fatiche e da durare lungo tempo. D'un'altra ragione c'è che è bello assai, ma pure non è come d'un'altra ragione, il quale è tanto bello quanto dire si possa, sanza alcuna macula di mancamento che non sia bianco. E questi furono di quelli che Marco Lucullo volse nella sua privata casa e, perché gli volle tanto lattati e sanza macula alcuna, furono da poi chiamati questi marmi luculli, li quali ancora oggi dì si chiamano: a Roma quando si vede marmo bianco sanza alcuna macchia si dice marmo lucullo. Questi sono quando tu volessi fare una cosa solenne e molto bella, cioè a dire qualche simulacro, cioè statua di qualche persona degna o sepoltura di santo o d'altra cosa che avesse a rapresentare memorabile effetto. Èccene in altri luoghi assai copia di marmi in Italia. Ènne, per quello che ho veduto io a Milano, i quali vengono delle sue montagne e sono quegli ancora di tre maniere, cioè egli è de' bianchi e di quelli che sono macchiati di macchie nere non belle e non sono in modo che queste cotali macchie gli faccino essere belli, come di quelli ch'io ho veduti d'altri luoghi.</p>
<p>Ècci ancora d'un'altra ragione che sono ancora quasi più brutti, e questo l'appellano marmo bastardo, il quale non è bello in vista, ma a lavorarlo è migliore che non è quel bianco e che non è l'altro d'altre ragioni, perché quello bianco è molto disforme dalla sua vista, perciò che a vederlo pare molto bello e a lavorare è molto magagnato, perché in esso gli sono certe punte comunemente le quali paiono proprio ferro e più duro; e ancora non è tegnente né pastoso a lavorare come è l'altro, e molte volte è magagnato, cioè rotto, che bisogna che sia molto pratico colui che lo lavora e anche a volerlo cognoscere. Il perché molte volte aviene che quando si crede avere fatto un lavoro, leverassene un pezzo nel migliore luogo del lavoro, per modo che l'opera viene a 'ssere vituperata, o figura o altro lavoro che sia. Questo dico perché l'ho provato ma gli altri, benché non siano all'occhio così begli, pure si lavorano meglio, e di questi cotali marmi ne fanno la loro chiesa maggiore, con grande spesa. Ènne ancora per lo territorio d'esso, cioè in quello di Como, che è molto migliore, al mio parere, ma perché non è così abile al condurre né così comodo, tolgono pure di questo che ho detto, nonostante che nella facciata vecchia dinanzi quelli che la feciono mandorono per esso marmo pure a Como.</p>
<p>Al fatto de' marmi, com'io ho detto, per Italia n'è in più luoghi. Ènne ancora, secondo che si dice, nell'Elba, e questi sono marmi a vedergli non così begli come alcuni di questi altri, e chiamansi marmi saligni, e questo perché hanno una tale grana quasi me a dire sale. Sono molto forti a lavorare, pure d'essi si fa di belli lavori e durabili, quantunque con più difficultà si lavorino, e questi pendono in colore rossetto. Credo che ancora per Italia ne debbe essere, ma non è noto a troppi; senonché quando edificai a Bergamo la loro chiesa maggiore, perché per la terra in alcuno luogo ne viddi del bianco e anche ne viddi del nero, io ne domandai. E fummi detto che n'era. in un certo luogo di lunga circa di dodici miglia, andai a vedere ed era vero, ché dell'uno e dell'altro ve ne trovai poco distante l'uno da l'altro, e altrove non ho veduto.</p>
<p>De' detti marmi nella Grecia n'è ancora assai, secondo possiamo comprendere per le cose ch'io ho vedute venute di Grecia, come è a Roma e ancora a Vinegia. Quelli sono di maniera quasi come quelli de l'Elba, gli altri sono d'un'altra ragione; e questi sono molto begli, perché sono molto variati e chiazzati di macchie naturali e in modo che molti paiono quasi come carne salata mischiata bianca e rossa, e molti come dire nugoli, e altri ve n'era in altri modi variati, e di quelli che diversi animali ci paiono dentro per natura fatti in istrano modo. L'essempro se ne può vedere in Vinegia innella chiesa di San Marco, dove sono molte tavole innelle quali vi sono dentro varie cose fatte dalla natura, infra le quali, se mai tu ci vai, guarda a man diritta a l'entrata d'una cappella d'uno doge, e li vedrai proprio una figura che dirai: ell'è dipinta! Ed è in forma di romito colla barba e col ciliccio, e sta colle mani che pare che adori. Come si sia fatta non so, ma quella dalla natura fu creata, e quando quelle tavole furo segate, come che aviene d'una tarsia fatta per mano umana, così quella apparve; appareggiate poi insieme le due tavole dimostrano questa figura, guardale bene, che vedrai ch'io ti dico il vero. E così ho inteso che in santa Soffia di Gostantinopoli di simili n'è assai, e di variate forme d'uomini e d'altri animali. Sì che per adornamento, avendo tu il modo avere di questi che sono molto begli, e perciò faranno grande onore allo edificio, perché gli daranno grande ornamento, come hanno fatto e' Viniziani alla loro chiesa, come la quale è cognosciuta dalli antendenti.</p>
<p>De' marmi è detto assai, ora resta a dire d'alcun'altra ragione di pietre, le quali sono molto più degne e possonsi mettere in luogo di pietre fini. E perché tu intenda bene di molte cose, sono tre maniere: e sì come delli uomini sono tre ragioni, cioè gentili uomini, populari e contadini, così delle pietre sono tre maniere, cioè pietre fine, pietre non tanto fine e pietre non fine. Le non fine hanno più qualità, come a dire marmi, macinghi, serricci, e di molte altre spezie; come che gli uomini di fuori sono anche di più qualità e più gentile uno che un altro, così queste pietre: per li populari sono quelle pietre che si chiamano porfidi di variati colori, cioè rossi, verdi e d'altri colori mischiati. Questi sono durissimi, e più preziosi che gli altri marmi benché non sieno bianchi, nonistante che egli è una certa pietra che è bianca che si chiama alabastro, che si può dire essere di questa spezie per la sua durezza. Ècci de' verdi, e questi si chiamano serpentini, i quali sono durissimi e sono macchiati di certi quadruzzi che sono di più chiaro colore che non è il campo; ècci degli altri d'altri colori molto variati, in questo modo s'appellano. Questi sono tutti durissimi e difficili a lavorare, niente di meno gli antichi ne facevano di belli lavori e molte tavole ne segavano per adornare i templi e' loro edificii, non sanza grande spendio e fatica; facevanne ancora figure d'uomini e vasi e sepolture e intarsiamenti, come se fusse stato legname. E come t'ho detto di questo esserne tre spezie di pietre, queste si tengono colle fini.</p>
<p>Queste sono della più bassa spezie, che son poi calcidonii, sardonii, diaspri, de' quali ne fu trovati molti in Toscana, non troppo di lunga da Firenze, de' quali Donatello ne pulì parecchi che erano bellissimi. E sono corniuole, amatiste e granate e di più ragioni, chi dense e chi diafane, cioè trasparenti; le <corr resp="ed">diafane</corr> sono più degne, cioè come sono rubini, balasci, zaffiri, smeraldi e diamanti e d'altre ragioni, benché in vista non abbi così bella apparenza. Ma in effetto egli è di variate spezie e più una che un'altra, come a dire queste pietre, <corr resp="ed">le</corr> diafane, cioè le splendide sanza corpo, come i rubini e ' balasci e gli altri, sono come a dire i signori, che come queste pietre son fine e belle e non per maneggiare perdono il lor colore neanche la loro virtù, così il signore debba essere, splendido e chiaro, sanza alcuna macula, benché da molti sia maneggiato e toccato. E 'l diamante è a similitudine come dire il papa, che non debbe essere in aparenza di grande vista, ma come il diamante che ogni altra pietra offende quando bisogna e in esso si specchia l'uomo quando in esso bene riguarda, così lui debbe essere duro e debbe offendere gli altri signori quando facesse di bisogno, e così specchiarsi in lui in virtù, come si fa nel diamante.</p>
<p>Tu hai inteso delle pietre fine e di quelle men fine e di quelle che non son fine, cioè di quelle che se ne fa calcina; e queste sono come dire gli uomini di fuori, che sanza loro non si può fare, così gli edificii sanza calcina non si possono murare.</p>
<p>Ècci di quelle altre spezie che sono più rustiche, pur fanno qual- che utilità, come dire pastori e gente che stanno per li boschi. E così è ancora una certa spezie di pietre che si chiama tufo, quasi pietra matta, e simili generazioni di pietre che non son buone a farne calcina, neanche belle, ma pur sono utili quando l'uomo non ha d'altra ragione, e queste sono come quelli rusticissimi.</p>
<p>Le pietre fini, come dire i porfidi e anche l'altre, certamente io non so donde si venghino; ma, secondo si dice, i porfidi rossi vengono d'Egitto e i verdi dicono che vengono molto di più là che non è di qui a donde questi vengono.</p>
<p>De l'altre più fini non è notizia vera, e chi dice d'un luogo e chi d'un altro, sono a similitudine come t'ho detto. Vogliono alcuni ch'elle sieno misture fatte artificialmente, il che par quasi mezzo verisimile per quelle tali misture che appaiono in esse e ' varii colori; per queste misture di colori dicono molti che le facevano artificiosamente, come ho detto.</p>
<p>Io ho ben veduto a Roma molti che paiono proprio misture, e massime due colonne che sono in Araceli, che c'è dentro molte e varie ragioni di colori e pezzi assai grandi che paiono proprio fatti manualmente. Ma non è per ciò, perché io n'ho fatto pruova e messole al fuoco, al quale sono molto dure e per un aspro fuoco si vetrificano, sì che se fusse mistura, non farebbe quella resistenza e non vetrificherebbe, per la qual cosa io non lo credo, perché non è verisimile.</p>
<p>Credo bene si possa fare mistura con calcina e con pietre e altre cose che sono durissime, perché n'ho provate alcune le quali, quando accadrà, le potrai vedere e imparare, perché, come dico, l'ho provate, e son durabili e fortissime. Di pietre è detto a bastanza per al presente, e così di calcine e di rene. Quando faremo i nostri edificii, allora accadendo toccheremone alcuna particularità, se non sarà detta, e vedrai quale io torrò per fare e' miei edificii, avisandoti che per quelli ch'io vorrò fare per me farò fare a mio modo ogni cosa, sì di pietre cotte e crude e di calcina e di ferramenti e legname e corde e di ciò che accadrà.</p>
<p>Hai veduto, com'io ho detto, delle pietre e calcine e rene, ora tratteremo de' ferramenti e di corderie. In prima tu farai fare zappe, picconi e badili la quantità che ti fa di bisogno e più, per potere provedere quando alcuno se ne guastasse o rompesse, e provedere che siano di buono ferro e bene lavorati, avisandoti che questo bisogna che proveghi di fargli fare a uno che sia buono maestro di detto lavoro, cioè di lavorare ferro, perché è <corr resp="ed">gran vantaggio</corr> avere buono maestro che ben sappi lavorare di ferro. Questo sta a trovare a colui che è sopra la munizione de' ferramenti e dell'altre cose appartenenti al bisogno del lavoro. Vero è che l'architetto ha a esaminare poi s'egli è buono. Gli altri ferramenti quando accadranno noi gli ordineremo.</p>
<p>Le corde che hai a 'doperare falle fare buone, e massime quelle da tirare su pesi. Guardi bene quello che è sopra la munizione, e abbi questa avertenza: che voglia vedere lui la canapa e guardi che ella sia bianca e lunga, e poi di quello nervo facci fare le corde, quando ha fatto bene pettinare e ordinare la detta canapa. Se è fatta in questa forma, durerà molto più e sarà più sicura, quantunque non fusse troppo grossa, perché none sta nella grossezza, ma sta nella bontà. Fa' pure che abbia buono ordine e buone taglie, e massime quando hai a tirare peso grande.</p>
<p>Hai inteso de' ferramenti e corderie. Quando ci bisognerà più un ferro che un altro, allora ti darò a intendere il modo d'esso, cioè come s'aranno a fare, e così di corde, bisognandone più in un modo che in un altro.</p>
<p>Ora ti voglio dire di legnami, i quali son buoni più uno che un altro, a che modo si debbono governare e a che tempo tagliare, acciò che siano durabili. A tagliare di legname, questo non bisogna dubitare che nella luna d'agosto è bonissimo tagliare più che in veruno altro tempo dell'anno. Per li edificii sono buone molte ragioni di legnami, purché siano nati in meridie, secondo l'opera a che hanno a servire: se gli vuoi per ponti, vuole essere d'una ragione; se gli vuoi da fare armadure da volte, vuole essere d'altra ragione; se gli vuoi perché sostenghino tetto, sono variate ragioni di legnami; se hanno a servire a ponti o a finestre o ad altri ornamenti, bisogna altra ragione di legname; e così secondo quello che hanno a fare, è migliore uno che un altro. Quando accadrà il bisogno di dette cose, io ti chiederò quello che a me parrà che sia migliore, se se ne potrà avere; se none, piglieremo di quegli si troverrà scegliendo di quegli e' migliori.</p>
<p>Diremo di loro natura quello ne sentiamo e cominceremo a quelli che sono più forti e più durabili.</p>
<p>I legnami che sono forti son questi: la rovere è un fortissimo legname e buono a 'doperarlo alli edificii a luoghi dove abbi a durare fatica, come in sostegni di tetti o in solari o in altre simili cose, purché non siano posti in luogo che l'acqua gli abbia a far marcire, nonostante che mettendogli in acqua mai marciscono, purché continuo stiano in modo che non veggano aire, e massime in fondamenti pantanosi. Quando fonderemo in luoghi che ve ne sia bisogno, allora intenderai di loro natura e anche d'altre ragioni che sono buoni ne' fondamenti acquatichi. Delle rovore è detto assai per al presente, e querce e cerri che son pure quasi d'una medesima spezie, sì che questi basti.</p>
<p>L'olmo è ancora forte legno, ma non è da usare così, perché non è per ciò sì forte né sì bello. Ènne di molte e varie ragioni di legnami, cioè frassino e carpino. E' populi sono buoni, ma non sono così forti; cipressi, pini ancora si rompono volentieri. Il ginepro è forte e tegnente, perché se ne fa cerchi da botti. Qui in questa regione, c'è copia di buoni legni da edificii, e massime di larice, il quale è bonissimo legname forte e bello da farne molti e belli lavori, come sono travi e altri lavori da sostegno, ed è molto durabile. Vitruvio molto lo lalda e dice non può essere magagnato da' tarli, cioè da quello vermine che rode il legname, perché il licore che è in esso è amaro, e per quello non può essere corrotto da essi vermini.</p>
<p>Ècci ancora un'altra spezie di legname il quale si chiama pesce e pure fa ancora lui licore il quale si chiama trementina. Questo non è così forte legname, ma pure se n'adopera assai a fare asse e tavole e molti altri lavori. Ègli ancora un'altra spezie di legname il quale si chiama abete; questi nascono sul monte Appennino, in Toscana, di là e di qua dal monte, sono buoni e durabili e sono grandi arbori e fassene di grandi travature da tetto. Ho veduto a san Piero di Roma, tutto il suo tetto è fornito di questo legname. È molto durabile se è mantenuto e riguardato dall'umido; non vorrebbe essere murato, perché sempre in quello luogo dove tocca il muro marcisce più presto per rispetto della calcina. Il perché fa' che te ne guardi: non murare mai legno che abia a reggere peso nel muro, sì che quando io ne metterò ne' miei edificii, tu vedrai com'io farò. Questi sono in vista, quasi come questi altri detti di sopra, cioè larice e pesce. Questi ch'io ti dico che ho visti sono durati gran tempo e anche, come io t'ho detto, sono legnami forti da durare fatica; e che sia vero, questi reggono quello che è tutto di bronzo, ma sopra a ogni altra cosa vogliono essere tagliati, come t'ho detto di sopra, nel principio dell'autonno. E così tutti gli altri legnami si vogliono tagliare in detto tempo.</p>
<p>Dice pure il sopradetto auttore del larice che, essendo Cesare nella Romagna e avendo bisogno d'alcuno sussidio per le sue genti d'arme, mandò alli popoli e genti dintorno per la sopradetta cagione, una terra fra l'altre che si chiamava Larigno, la quale non volle ubbidire; onde finalmente v'andò a campo, e avendo fatto quelli della terra una torre di questo legname, si difendevano molto bene da' nemici. E di poi alcune battaglie, vedendo Cesare che quelli della torre non avevano altra arme da offendere se none pertiche, o veramente pietre, comandò che 'l campo s'accostasse alla torre e da poi fece mettere fuoco nelle fascine che aveva fatto portare da' suoi. Sì che subitamente s'infiammò tutta la torre, e aspettando Cesare che la torre cascasse, e quando vide che la torre non era stata lesa da niuna parte, comandò a' suoi che più appresso s'accostassero; e vedendo quegli della terra non potere scampare, s'arrenderono. E domandati da Cesare dove erano nati quelli legni che non erano offesi dal fuoco, risposero esserne ivi grandissima quantità, onde quel castello fu chiamato Larigno, e la materia di quel legname larigna, e così oggi dì detto legname si chiama larice.</p>
<p>Ècci ancora altri legnami che sono buoni e belli, come sono cipressi. Di questi nasce assai nell'isola di Candia, ed è legname molto odorifero. Questo è buono a fare ornamenti di casse da tenere panni; dicono alcuni che mai si guastano per rispetto dello odore suo, cioè stando dentro nelle casse tra ' panni.</p>
<p>Ancora il cedro è legname che dura molto, e quelli d'Effesio ne fecero uno simulacro alla dea Pallas, perché durasse assai, secondo che dice Vitruvio. Sono di molte altre ragioni legnami, le quali sarebbe lungo a volerle tutte raccontare, e massime quelle strane le quali sono di strani paesi, sì che, se tu ne vuogli intendere più a pieno, leggi Vitruvio, però che lui tratta di loro natura sottilissimamente. Io solamente di questi nostri, i quali noi abbiamo da potere usare, e così ancora d'altre ragioni, che quando gli aremo a mettere in opera secondo che acadrà ne faremo menzione, come sono noci, sorbi, peri e d'altri, bussi, filarea, ontani e faggi e d'altri, che sono chi da uno lavoro e chi da un altro, come sono molti lavori che si fanno per tarsiamenti e per ornamenti di detti lavori, e simili cose, perché intendo presto volere dare ordine alla edificazione della nostra antedetta città. Ora lasceremo di trattar più di queste simili cose, perché mi pare che sia detto a sufficienza, pure, com'io ho detto, chi le vuole vedere più sottilmente, vada e legga el sopradetto auttore.</p>
<p>Ma innanzi che io venga a quello che io ho detto, io voglio intendere meglio ciò che mi bisogna e quello che al principiare è mestiero. In prima, con licenza del soppriore io voglio andare a riprovedere il luogo e il sito, se delle cose oportune ène da poterne avere comodamente; e fatto questo, darò modo a fare condurre le cose che alla nostra opera saranno di bisogno.</p>
<p>Io, con licenzia di quello che ha a fare la spesa di questa nostra prelibate edificazione e anche col parere e mandato suo, montai a cavallo e andai alla valle, a dirittura di quella casa dove quel gentile uomo ci fece onore, quando la prima volta io v'andai. E per ventura lui era venuto il dì dinanzi con la donna sua e co' suoi figliuoli, come fanno e' gentili uomini per piacere, sì che vedendomi mi fece onore e femmi una buona accoglienza, e io, narratogli la cagione e il perché ero andato, e per amore di chi mi mandava con singularissimo amore s'offerse a venire a mostrarmi tutti quelli luoghi, e così per quel dì ci posamo.</p>
<p>E la mattina seguente lui e uno suo figliuolo con uno sparviere montàno a cavallo, e con uno famiglio a piè, accompagnati da quattro de' suoi che sapevano bene il paese con uno cane a mano per uno e uno spiede e certi bracchetti. E così cavalcamo tutti insieme con molto piacere e andamo verso levante contro al fiume, e cavalcando così lungo questo fiume, a l'entrare de' monti si ristrinse la valle, che non era più d'uno miglio, o vero uno miglio e mezzo, per belle praterie. E, così andando, una lepre si scoperse per quelli prati e uno de' cani di quelli giovani, un poco di spazio correndo giù per quel fiume, la prese con grande nostro piacere. E, cavalcati circa di sei miglia di continuo, si strigneva più, tanto ch'e' monti si congiugnevano altro che 'l fiume e forse un tanto di piano di là e di qua dal fiume, che colla mano si sarebbe tratto nell'acqua.</p>
<p>Quando fumo in quello stremo, lui mi disse: ‘Passato questo poco di gomito, la valle s'allarga tanto ch'è poco meno che questa di sotto.’ E dissemi se vogliamo andare sopra di questi monti, o vogliamo in prima andare a quegli che sono in capo di questa valle.</p>
<p>Io, perché avevo pure desidero di trovare di quelle cose delle quali andavo cercando sopra a questi monti, per trovare o pietre o arbori che servissero al nostro bisogno, dissi: ‘Deh, andiamo sopra questi qui e cominciamo a salire.’</p>
<p>E come uno mezzo miglio fumo saliti, io veggo poco da lunga dalla strada biancheggiare: andai là e vidi che quella era una pietra da calcina vantaggiata, una tevertina serrata. Allora dissi a quel gentile uomo: ‘Io ho già trovato di quello ch'io andavo cercando.’ Disse allora uno di quegli ch'egli aveva menato collui: ‘Ène qui per tutto, e così qui per insino giù alla valle Inda non è altro.’</p>
<p>Dicendo così costui, io tutto mi rallegrai e guardai e per tutto viddi che eran di selve grandissime, e domandando, mi disse che erano querce, rovore, frassini e tutti legnami da fuoco, sì che io compresi esservi l'attitudine comoda ad avere della calcina.</p>
<p>E voltamoci pure verso levante e, salendo un poco più alto, risguardai tutta questa valle la quale discernevo molto bene, e mirando per essa viddi uno luogo rilevato di qualche uno miglio per altezza e per lunghezza di qualche quattro miglia, al mio parere; domandai la compagnia che luogo era quello, mi rispuosero che quello era uno monte il quale era accanto alla montagna grande donde il fiume veniva, e dispartivasi ivi e faceva due rami e poi si riduceva insieme, come si vede qui di sotto disegnato, il quale si chiama monte Indo, e così lo fiume, perché lo sforza, si chiama Sforzindo.</p>
<p>Cavalcando così costa costa, mi disse la mia guida: ‘Egli è buono che noi passiamo il fiume e andremo a quella villa, che ci stanno i nostri conoscenti, e desineremo.’ E così passamo per una navetta che stava in quel luogo: era quell'acqua splendida e chiara che 'l fondo per tutto si vedeva; e passati forse mezzo miglio di lunga dal fiume, era la detta abitazione, e riguardando per quella planizie non altrimenti pareva che una dipintura. Lungo quel fiume erano selve pulite di pioppi e d'altri belli legni, ancora mi piacque che erano molto commodi al nostro bisogno. E giugnendo al predetto luogo, uno suo amico e conoscente ci fece una buona accoglienza e fece apparecchiare da desinare, e in quel luogo facemo quello per che noi eravamo andati; e desinato montamo a cavallo; e montati bisognò promettere di ritornare la sera a star collui. Era costui una persona piacevole e da bene, sì che noi lasciamo la caccia presa e cavalcamo verso quel monte.</p>
<p>Io, vedendolo così spiccato d'intorno, domandai se si poteva andar là su. Disse uno di quelli quattro il quale era più pratico in quegli luoghi che li altri: ‘E' ci si può andare, ma con fatica, né a cavallo ci s'andrebbe troppo sicuro.’ Io, volentieroso di vedere quel luogo, dissi: ‘Se v'è di piacere di volere venire, io lo vedrei volentieri.’</p>
<p>Rispuosono e dissono: ‘Di buona voglia verremo.’</p>
<p>Sì che mi voltai verso il gentile uomo e dissi che rimanesse. Non volle e fu il primo a scavalcare, e così tutti scavalcorono, e ivi lassamo a' famigli li cavalli, e noi passamo uno di quelli rami che 'l circundava, cioè il detto monte. Al detto ramo era uno puntello di legno e per quello passamo, e incominciamo a salire per una via non molto lunga, la quale pareva fatta per forza. Questo monte era tutto uno tufo, come è a Roma là da Ronciglione, e così repente, e pare come se fusse stato tagliato a sommo studio intorno intorno. E così arivamo in su la cima, e ivi era una pianura grande e alcune piante di pini e ancora d'altri arbori, e di sotto bellissima erbetta; e andando ci si scoperse due danii, che per paura si levorono; quegli lasciorono i loro cani, i quali corsono un buon pezzo loro drieto, finalmente gli presono con grande nostro piacere e sollazzo.</p>
<p>E poi, cercato che noi avemo questa pianura tutta, per mezzo della quale correva uno rivo d'acqua come una di queste gore qui da Milano, credo che venisse da quegli rami del fiume, andamone su lungo quella acqua in capo di questo piano; e ivi cominciava un colle stretto dove quelli due fiumi si spartivano, e così passava su infino alla cima della montagna, e dove era più largo non era quanto potesse trarre un arco, e qui da piè nasceva quell'acqua.</p>
<p>Io domandai la compagnia se si poteva andare lassù in cima e quello che v'era lassù. Mi dissono di sì, che si poteva andare, ma che era difficile, e dissemi che di là era uno grandissimo lago e d'esso uscivano questi due rami. E io, benché disiderassi d'andarvi per vedere, pure perché l'ora s'appressava al vespro, non vi salimo e tornamo a dietro e passamo il ponte; per la qual cosa ebbi grandissimo piacere avere veduto quel sito, perché mi parve bello e molto dilettevole, e in esso erano animali e uccegli di molte ragioni, e bene innarborato e luogo da dover far bene ogni biada; il quale era dintorno più di quattro buone miglia, e così mi dissero ancora essi, sì che passati montamo a cavallo e andamone verso la montagna. E per la via il figliuolo del gentile uomo intraversando per cotali luoghi col suo famiglio, ragionando noi, quando fumo a' piè del monte, ci raggiunse e aveva non so che pernici e quaglie, e dissemi che ve n'era assai e ancora de' fagiani e d'ogni uccellagione. In questo andare dal ponte per insino a' piè della montagna era di cinque o di sei miglia, viddi di molti arbori, infra ' quali v'era piante di noci e di populi e d'altre assai, in modo che a me parve che vi fusse assai comodità per insino a questo termine. E così, ragionando di varie cose e domandandolo di quelli paesi, ne venimo a casa dove che la mattina avamo desinato e, giunti che fummo in quello luogo, con lieto volto e con buona accoglienza tutti ricevuti fumo.</p>
<p>Dismontati, sanza più tardare ci ponemo a tavola e cenamo con grande consolazione e appetito. A volere contare l'apparecchio sarebbe lungo; e non <corr resp="ed">bisognò</corr> che la nostra caccia s'apparecchiasse, perché il nostro albergatore aveva proveduto di tante vivande, che essendo stati in una città sarebbe stato bastanza. Credo che ne fusse cagione l'amico suo e mio, credo gli dovette dire chi io era, e per amore di chi m'aveva mandato si sforzò di farci grande onore, o che fusse pure sua usanza, perché mi pareva uno uomo molto cortese e, come aveva detto il nostro nuovo amico o come si fusse, lui ci fece uno grandissimo onore. E innella cena avemo vari ragionamenti, ma infra gli altri fu ragionato di quelle cose per le quali io era andato, e lui proprio mi disse che sapeva su quella montagna non troppo di lunga molti luoghi dove si vede varie ragioni di pietre, e poi più su, alla cima della montagna inverso quello luogo o vero inverso quello lago, v'era molti grandissimi arbori e di varie ragioni. Il che io compresi dovervi essere o abeti o di larici o d'altre ragioni di legnami atti al nostro servigio. E così si proferse volere venire in nostra compagnia. Andati a dormire, poi la mattina seguente tutti in compagnia, chi a piè e chi a cavallo, tutti insieme con nuova guida ci aviamo.</p>
<p>E cavalcati alquanto per quella valle, arivamo appiè della montagna donde veniva una certa acqua, che non era perciò piccola, così lungo quella acqua andamo un pezzo, cioè forse tre o quattro miglia. E noi trovamo molte e varie petrine in modo ch'io mi chiamai tutto contento di quello ch'io andavo cercando; sì che andamo vedendo, e smontati da cavallo e andando su per lo monte, continuamente vedevo varie ragioni di pietre e atte a cavarne pezzi grandi e piccoli come l'uomo volesse. Andando così vedendo, io dico avere trovato assai di quello che io andavo cercando, ma pure non avevo ancora trovato marmo, di che quello che ci aveva guidato dice: ‘Io non so che cosa sia marmo, ma egli è bene di là da questo fiume in uno luogo che v'è una pietra bianca, e in molti altri luoghi che pare a vedere neve, la quale non è troppo di lunga da esso.’ Ancora v'era d'un'altra ragione pietra che pareva uno carbone spento, il perché io compresi esservi il marmo bianco e anche il marmo nero. Allora io dissi: ‘Per vostra fé, menatemi a vederlo.’</p>
<p>Ríspuose che era contento, ma in prima volevo fare collezzione, perciò ch'io n'avevo bisogno, perché io m'ero esercitato, fu contento. Insieme con l'altra compagnia, così lungo quel fiume sotto certi faggi ch'erano in quel luogo, scavalcamo. El nostro pedoto, come proveduto, aveva fatto provedere la nostra caccia del dì passato, e ivi sull'erba fresca distesa la tovaglia facemo collezzione a l'usanza de' cacciatori, con piacere grandissimo a quell'ombra e a l'aire di quel fiume, che, com'io ho detto, era che pareva uno vetro chiarissimo. E per piacere buttavamo pane nell'acqua, al quale molti pesci correvano e mangiavano, che non era uomo che non avessi lasciato il mangiare per vedere quelli pesci spingere l'uno l'altro per pigliare quelle molliche del pane, e a le volte vi veniva di begli pesci grossi, che saria basto l'uno al mangiare di due compagni. Sì che, fatto collezzione con questo piacere, ci partimo e andamo forse due miglia su per lo fiume; e ivi era uno ponte, su pel quale passamo via, e arivati al luogo dove aveva detto il nostro guidatore, e guardai quivi viddi un ruvinio bianco che pareva che vi fusse la neve, e così riguardando compresi essere marmo, di che fui molto contento. E poi andamo forse uno miglio, dove era una valletta in mezzo, dove veniva giù per quel monte un'acqua: benché fusse piccola, era nera che pareva inchiostro, e domandando io quello che voleva dire che era così nera, mi fu risposto che era il fondo così nero; e quando guardai più da presso, compresi che era marmo nero che pareva uno carbone. Il che ancora mi piacque sommamente, perché viddi che tutti facilmente gli potevano condurre, e grandi pezzi, perché si vedeva che non erano troppo di lunga dal fiume. E così ce n'andamo su alla montagna e, giunti al giogo, riguardai e viddi questo lago del quale la fine della lunghezza non si poteva vedere, la larghezza mi pareva che fusse più che dieci miglia dove fusse più stretto; e voltandomi verso la piaggia meridiana io la veggio tutta verde e suvi di grandissimi arbori. Di che domando il nostro antedetto che ivi ci aveva condotti, disse che quegli erano abeti, onde noi ci appressamo tanto che io compresi quelli essere legname bellissimo e buono pel nostro bisogno; e pensai se si potesse condurre pello lago infino alle sboccature e poi mandargli giù per lo fiume. Sì che, veduto e molto bene compreso e trovate la maggior parte delle cose che a noi facevano di bisogno, dissi alla compagnia che era il meglio tornare indietro, e così voltamo.</p>
<p>E nel venire trovamo legnami e petrine di varii colori appartenenti al nostro proposito. Io domandando se in veruno luogo di quelle montagne si fa ferro, mi disse di sì; il che il domandai quanto era di lunga: mi disse circa di trenta miglia, offerendosi venirmelo a 'nsegnare, se io volevo andare. E io lo ringraziai e dissigli che l'avevo caro che venisse a 'nsegnarmelo, ma per allora io non avevo tempo, ma a ogni modo volevo ritornare un'altra volta. Ma sarebbe lungo a contare ogni cosa, e massime il piacer che avemo andando su per quelli monti. Trovamo orsi, cervi, porci e molti altri animali: intra li altri ci scontramo in uno porco non troppo grande, il quale quegli quattro che erano venuti con cani tanto il perseguitorono, che finalmente lo presero e uccisonlo, perché avevan cani e spiedi. Il perché avemo grande piacere, e caricato in su quella bestia che avamo condotta per portare el desinare c'avamo fatto, ne venimo con grande allegrezza della presa del detto porco e d'uno cervietto che giù a canto l'acqua per nuovo modo presero, sì che così allegri tornamo al predetto albergo. E benché per la via avessimo fatto collezzione del risidio del desinare, non di meno con ottimo appetito e ben proveduti cenamo con più ragionamenti e piaceri delle cose vedute. Di poi domandai se per quelle circustanze si faceva delle pietre di terra per murare, o vuogli dire mattoni. Mi disse di sì, che v'era bonissimi terreni da fare mattoni e tegoli e simili lavori.</p>
<p>Andati a dormire, la mattina non mi restava altro a vedere se none questa terra per fare le dette pietre, cioè mattoni e tegoli; e così montati a cavallo tutta la compagnia e con una grata dipartenza pigliamo commiato dal nostro amico e da tutti i suoi con parte della caccia presa, benché tutta volesse che noi la portassimo, pure con gran dificultà gliene fu lasciato una parte, neanche sanza gran fatica la lassamo, che pur voleva venire a farci compagnia. E così, partiti da lui, ne venimo giù per la valle; e nel venire in molti luoghi compresi esservi bonissimi terreni da fare tutte quelle cose che a noi facessino di bisogno, e venendo ancora avamo piacere di vedere correre alcuni cavriuoli e lepre, non sanza nostro diletto ne presono una. E anche il figliuolo col suo sparviere ci diè piacere con certe quaglie e pernice che lui prese; finalmente giugnemo alla casa sua, cioè alla villa donde n'eravamo partiti, e ivi la sua donna con onesta accoglienza ci raccolse, che parve che fusse stata avisata che a quell'ora dovessimo venire. Il che era preparato el desinare in modo che altra persona che me ne sarebbe stato onorato. Credo bene fusse fatto quello onore più per amore del mandante che del mandato; come si sia, costui mi fe' uno onore maraviglioso. E ben dimostrava quello che era gentile uomo, e così la sua donna e li suoi figliuoli: se fussi stato di loro sangue a pena m'arebbono mostrato tanta amorevolezza sì che mi stetti quivi per quel dì. E poi la mattina seguente presi commiato, e tutti universalmente con grande amore mi toccarono la mano, né potei tanto dire che lui non montasse a cavallo col suo figliuolo e accompagnommi più di quattro miglia. E di poi, spartitomi da loro con grande amorevolezza, me ne venni.</p>


<trailer>EXPLICIT LIBER TERTIUS</trailer>
</div2>
<div2 type="capitolo">
<head>INCIPIT LIBER QUARTUS</head>
<p>E referito tutto quello che avevo trovato al mio Signore, e dello onore che per suo amore m'era stato fatto, l'ebbe molto caro e disse che per ogni modo, quando mi paresse, dessi ordine alle cose che bisognano per cominciare a edificare.</p>
<p>Rispuosi che darei ordine in prima alle cose opportune, sì che in questo quarto libro daremo e ordine e cominceremo coll'aiuto del sommo Idio a edificare la nostra Sforzinda, proveduto prima a quelle cose che prima s'adoperano, come sono i ferramenti opportuni. I quali, più dì fa, n'è stato proveduto secondo m'ha detto quello a chi è stato imposto simili pensieri. Ora bisogna si provegga alle calcine e alle pietre, e massime alle cotte.</p>
<p>E perché si possa fare buona provisione, e anche acciò possa sapere e' danari che s'aranno a spendere, spezialmente nelle calcine e ancora nelle pietre, perché ve ne va gran somma, io, acciò che tu m'intenda, ti farò la ragione quante n'andrà in uno braccio quadro di muro, e con quello ti farò ragione di più braccia. Poi tanto verremo multipricando che faremo d'uno stadio, e lo stadio multipricheremo a miglio; e così la verremo circundando in multipricazione in modo che vedremo tutte le pietre e la spesa delle calcine e la somma dell'altre particulari e generali spese, per modo si vedrà quello s'arà a spendere in questa città, cioè nella muraglia, che essa cigneranno. E questa ragione io voglio fare prima, acciò che tu possa mandare a far fare la calcina e le pietre di questa quantità che ne farà bisogno. E perché io ti possa bene misurare e dare ad intendere quello ch'io t'ho detto, io mi comincerò a misurare le pietre quanto voglio che siano grandi, sì di lunghezza e sì di larghezza, e anche di grossezza. E queste saranno di tre ragioni misure: prima della misura comune, perché di queste ve ne va maggiore quantità; da poi sarà la misura mezzana, e da poi la misura grande di mano in mano.</p>
<p>La misura della pietra comune voglio che sia di lunghezza mezzo braccio, cioè sei once; la larghezza sarà la metà della lunghezza, cioè once tre; e la grossezza sarà la metà della larghezza, cioè once una e mezzo, e questa sarà la misura comune. E messe le pietre come vedi, tre maniere di misure puoi così in questa comprendere: la misura Jonica, Dorica e Corinta. E di queste n'andrà in uno braccio quadro sessanta quattro. E che sia vero, pigliane due e attestale insieme, che faranno uno braccio; mettine poi quattro volte due in quel modo appareggiate per la lunghezza e per la larghezza, tu arai uno braccio per ogni verso in piano. Per farlo poi pell'altezza, ti bisogna sette volte asettare tanto sopra di quelle pell'ordine d'esse uno braccio di muro che sia grosso sei braccia, come noi vogliamo fare le mura della Sforzinda, adunque in uno braccio di questa muraglia andrà trecento ottanta quattro pietre. Sì che faccendola, com'io ho detto, venti braccia alte le mura, ve n'andrà in uno braccio di questo muro, essendo grosso sei braccia e venti alto, come ho detto, v'andrà 7680 pietre. El costo di queste pietre si è uno danaio l'una. E così ho fatto patto con molti maestri, e che me le debbino fare al modo mio, cioè com'io ho detto dinanzi, hannomi tolto a servire e a fornire di quella quantità che a me farà bisogno. Credo solo l'abbiano fatto a questo pregio per la comodità che è in quel luogo di legname e del condurre. Adunque, a uno danaio l'una, viene il migliaio quattro lire e tre soldi e quattro danari, che si potrà dire essere uno ducato viniziano, considerato che al presente vale quattro lire e due soldi. Credo che non passerà troppo che verrà a questo pregio e anche forse lo passerà, ma come si sia possiamo dire uno ducato il migliaio; sì che sarà il braccio fornito di questo muro di venti braccia alto e sei grosso, e 'l costo d'esse pietre ducati sette e quarti tre; a lire quattro e soldi tre e danari quattro per ducato verrebbe a montare lire trenta due e uno soldo d'imperiali di Milano. E tanto monterebbono le pietre cotte. Èvi poi il magistero e la calcina preparata a mettere in opera queste pietre.</p>
<p>Restaci a mettere la calcina. Come credo che tu sappi che ogni migliaio di pietre vuole quattro centinaia di calcina, e ogni centinaio di calcina vuole quattro some di sebbione, la calcina non voglio che ti costi più che cinque soldi il centinaio, per la comodità che è in quel luogo; sì che un braccio di questo muro vuole centinaia trenta di calcina e libre sessanta sei, che vengono a essere libre tremila sessanta sei; sì che viene la calcina lire sette e soldi tredici e danari sei.</p>
<p>Credo che 'l sebbione non costerà più che nove danari la soma. Tu vedi che ogni migliaio di calcina vuole quaranta some del detto sebbione, sì che ti costerà soldi trenta il sebbione per ogni migliaio di calcina. Verrebbe adunque il sebbione che entra nella calcina che va per questo braccio di muro, verrà lire cinque e soldi dieci. Costa adunque la calcina e 'l sebbione e le pietre lire sessanta e soldi cinque e danari sei.</p>
<p>Resta ora il magistero, del quale ancora ti chiariremo. Della somma del magistero dico che per ogni migliaio di pietre a mettere a lavoro, cioè a murarle, ho fatto patto di soldi sedici il migliaio con alquanti maestri, li quali sono sufficientissimi. Pure, parendo troppo,li si potrà fare a giornate. Dico ben questo: che quando si conosce uno maestro essere sufficiente, non si vuole guardare a una minima cosa; e questo dico quando non vadia né per invidia, neanche per volere troppo guadagnare. E anche vedendo che guadagnasse bene, che a me fa che uno faccia guadagno su uno mio lavoro stando bene, e a me costi meno che a farlo fare a giornate?</p>
<p>È ben vero che tutti li lavori che accaggiono in uno edificio non si possono dare a fare, perché ci sono certi lavori che male si possono stimare innanzi che siano fatti. E alcuna volta accade che qualcuno ne darà a fare per cagione d'avere migliore mercato, e così ancora il maestro o per invidia o per guadagnare, cioè o per bisogno, torrà a fare uno lavoro che per niente lo potrà fare; e lui, vedendo non poterlo fare e non guadagnare, per ispacciar presto farà cattivo lavoro.</p>
<p>Sì che a questa parte bisogna avere buona avertenza, e guardar bene a chi l'uomo dà in simile forma. È ben vero che debbe avere discrezione: se tu vedi che sia uno maestro sufficiente e che faccia bene il lavoro, e che tu vegga che non guadagni, non se gli vuol torre la sua fatica, faccendo bene il suo lavoro dal canto suo come si richiede. È vero che se lo togliesse per invidia o per malavoglienza o vero per torlo a un altro, il quale fusse venuto in prima e fusse così sufficiente, che se lui per questa invidia lo togliesse, non se gli vorrebbe avere compassione alcuna, perché faccendolo per far malòe altrui, se a lui glie ne venisse male, gli sta bene che a lui s'abbi il danno.</p>
<p>Io credo bene che a questa nostra città non averrà già questo, perché il mio Signore m'ha già detto che ogni volta che sarà preparato di tutto quello che fa bisogno, vuol mettere tanti maestri, che in otto dì o in dieci il più sia murata intorno; il perché non ci bisognerà queste insidie. Tu potresti dire: non si potrà fare, perché sarà una confusione tanti maestri e tanta gente insieme.</p>
<p>E io dico che si darà tale e sì fatto ordine, che, se fussino assai più, andranno le cose in termine ch'elle staranno bene. E acciò che questi inconvenienti non venghino, m'ha comandato colui che mi può comandare ch'io debba provedere e dare tale e sì fatto ordine che non si perda tempo; sì che, per venire a questo ordine, bisogna prima esaminare di quanti maestri e lavoranti fa bisogno di provedere, avendo a fare questa nostra opera.</p>
<p>Sì che no' vedremo prima quanti maestri e lavoranti vuole uno braccio di questo muro, e poi multipricheremo quanti ne vorrà essere per fornire tutta questa muraglia nel termine dato di sopra. Il braccio di questo muro, dal piano della terra per infino alla fine della sua altezza, vuole quattro maestri el dì e sette lavoranti per uno perché gli servino, computando il fare della calcina e il portare delle pietre, che è quello che al maestro bisogna perché non abbi a perdere tempo. E più bisogna ancora intra due di questi maestri uno che rincalzi, cioè che riempia in mezzo tra l'uno e l'altro. Sì che a multipricare questo braccio in uno stadio, esendo lo stadio trecento settanta cinque braccia, ora multiprica quattro via trecento settanta cinque braccia: fa mille cinquecento. E così adunque per uno stadio vuole essere la sopradetta quantità di maestri.</p>
<p>Hai veduto quanti maestri vuole uno stadio, multipricando otto stadii per miglio, tu vedrai quanti maestri saranno: a me pare siano dodici migliaia. Ora è da vedere i lavoranti e i calzatori. I lavoranti insomma vogliono essere a sette per maestro, saranno ottantaquattro migliaia; e li calzatori saranno insomma sei migliaia. Sì che a questa ragione saranno gli calzatori e' lavoranti novanta migliaia, e co' maestri saranno cento due migliaia di persone. Metteranno questi maestri, essendo serviti nella forma sopradetta, trenta milioni di pietre il dì; e così verrà a essere fornita in dieci dì la nostra città.</p>
<p>‘Tu m'hai detto de' maestri e lavoranti che fanno di bisogno, ma qui bisogna un'altra cosa, la quale al fatto nostro è molto necessaria e quella che importa il tutto; e questa si è che a un tempo tutti lavorino, così quello di dietro come il primo, a similitudine come quando si balla, che così balla quello di dietro come quello dinanzi, pure che sia bene guidato e abbi buon suono.’</p>
<p>‘E così ho speranza che sarà questo, perché ci sarà in prima il suono buono, come che è ancora al ballo: ché se il migliore guidatore del mondo guidasse il ballo e il suono non fusse buono, mai si potrebbe guidare che tutti ballassero bene; sì che così è proprio questo. Ma per provedimento di colui che l'ha a fare, ha proveduto con sì fatto suono che 'l guidatore del ballo non errerà, cioè che vuole che 'l suono sia questo: come negli altri suoi fatti, così maggiormente in questo vuole che ogni uomo sia bene pagato; Sì che questo è quel suono che farà accordare tutti, in modo che ciascuno farà il suo dovere mediante la speranza e la dolcezza del suono. E anche la guida sarà tale che intenderà per modo che cíascheduno farà quello il perché elli sarà venuto, e quello a che egli è obbrigato di fare.’</p>
<p>‘'Acciò che questo sia, vorrei intendere che ordine tu gli dai, che io conosca che tutti facciano il dovere.’</p>
<p>‘Dirovelo: qui bisogna dare ordine, avere uomini che fanno quello che sarà detto loro in ciò che bisogna a questo provedimento. Io dirò quello che a me pare si debba fare, acciò che tutti abbino riguardo e temore, e anche sia chi provegga quando alcuna cosa mancasse. Qui bisogna che siano compartiti in prima li maestri; e, compartiti che sono, siano uomini com'io ho detto di sopra, che li abbino a guidare e correggere, cioè che lavorino, e che non abbino cagione di fare insidie né contumelie tra loro; e a questo bisogna in prima scomparfire i maestri, come è detto. E lo spartire si è questo: che stieno tre braccia di lunga l'uno da l'altro. E tra ogni dieci maestri sia uno di questi sopradetti, cioè che possino comandare a' maestri e anche a' lavoranti. E così di trenta braccia in trenta braccia vadino quelli maestri, e non si vuole che mai tornino indietro, e sempre murando alto tanto quanto possono giungere, e sempre andando a tomo a tomo circundando il detto lavoro. Questi sopra stanti saranno circa di dieci centinaia. Di che vengono a essere tutte queste persone cento tre migliaia e dugento. I quali soprastanti vogliono essere persone atte e giovani con discrezione. Così ordinate, tutte queste persone e maestri, e scompartirgli come è detto di sopra, terranno spazio di sei miglia, murando continuo per questo ordine. Sì che, tenendo questo spazio di sei miglia, te n'avanza quattro: e così come questi maestri verranno, si verrà faccendo ponti. E così, in questa forma faccendo, non si perderà tempo.’</p>
<p>‘Per infino a qui mi piace questo ordine, ma ècci uno dubbio: credi tu che, essendo qui tanti maestri e lavoranti, faccino stima di questi soprastanti, cioè che loro gli ubidischino? Ché, se fussino dieci milia, nonché dieci centinaia, non ne faranno stima.’</p>
<p>‘Io credo bene che a essere tanta moltitudine c'è pericolo. E anche a questo si provedrà, pure che la Signoria Vostra voglia, come bisogni: in prima, che la Vostra Signoria sempre presente vi sia per questi otto o dieci dì, perché vedendo la presenza vostra ogni uomo arà temore e reverenzia.’</p>
<p>‘Vedi, quando è tanta moltitudine non hanno né temore né reverenza a nessuno, e non stimano né Signore né Madonna.’</p>
<p>‘In buona ora sia, e anche a questo si provederà. Se questo dubbio c'è, fate venire le genti dell'armi e fate che stiano come stare a lo scontro de' loro nimici. E così fate uno comandamento, a pena della forca, che ciascheduno stia alli suoi termini e a chi disubbidisce, sanza remissione o misericordia, il bando gli sia osservato.’</p>
<p>‘Questo ordine mi piace. Del mangiare a tanta brigata che ordine si dà?’</p>
<p>‘L'ordine si è questo: che per sì poco tempo si comandi che ogni persona si fornisca di pane per dieci dì e così d'altre cose; e ancora, che ciascun possa condurre roba e vettovaglia da mangiare a loro piacere sanza alcuna gabella, o vero dazio.’</p>
<p>‘Questo si farà. Bisogna che s'ordini l'ora del mangiare, acciò sieno al tempo debito tutti al suo lavoro.’</p>
<p>‘A questo ancora <corr resp="ed">si</corr> piglierà buono ordine quando saremo a quello.’</p>
<p>‘Io arei pur caro innanzi d'intendere che ordine tu dai loro perché, essendo tanti, dubito non si perda tempo.’</p>
<p>‘Noi piglieremo questo ordìne, se vi pare: che ogni soprastante sia quello che abbia a guidare e' sua dieci, e all'ora data consegnarli in sul lavoro, e così lui dirà a ogni maestro, e così ogni maestro che debba i suoi lavoranti menare appresso di sé in questa forma, che sempre saranno a uno tempo. Piglerassi questo modo: che la mattina si lavorerà quattro ore il più e non manco, e poi ognuno andrà a desinare colla sua squadra. E ogni squadra arà uno segno, il quale si lascerà in sul lavoro. E aranno una ora di tempo per desinare e, sonata poì dì miglio in miglio una tromba, che tutti siano al loro lavoro. E qualunche mancasse, al pagamento gli sia ritenuto quello che perdesse e altrettanto di più, se già non fusse caso di necessìtà. E, lavorato da poi il desinare quattro o cinque ore, se gli darà di poi una mezza ora o più, secondo quello che parrà che sia onesto a quel tempo, perché si possa un poco riposare.’</p>
<p>‘Ancora ci resta uno altro ordine: cioè che io intendo che siano pagati ogni dì tutti. Che salare si debba dare a' maestri il dì, questo bisogna sapere in prima, e così a' lavoranti.’</p>
<p>‘El salaro loro non può essere meno in quelli tempi di dodici soldi d'imperiali di Milano il dì, e cinque soldi il dì a' lavoranti, e sei soldi il dì a quelli che 'ncalzano, e questi bastano.’</p>
<p>‘Al fatto del pagare, essendo tanta moltitudine, sarà una confusione, se a questo uno buono modo non si piglia.’</p>
<p>‘A questo sarà l'ordine bonissimo. Faremo in questa forma: che i soprastanti piglieranno e' danari ognuno pella sua squadra, e lui l'un dì pell'altro pagherà tutti e' maestri a ognuno la rata sua in uno cartoccetto, e scritto di sopra il nome suo e il conto di quello che saranno che lui arà a ricevere. E così ogni maestro pagherà i suoi lavoranti. E ognuno sarà allora onesto, e ognuno farà la mostra de' suoi. E allora ognuno renda il suo cartoccetto al soprastante, e lui l'assegni al tesauriere o a chi paresse alla Vostra Signoria. E così l'un dì pell'altro saranno pagati sanza strepito o confusione alcuna.’</p>
<p>‘Dimmi ora quanti danari bisogna il dì.’</p>
<p>‘Io ve 'l dirò solo d'una squadra, e poi si multiprichi l'altre vedrassi di punto. In prima a dieci maestri a dodici soldi il dì per uno montano sei lire; e settanta lavoranti montano, a cinque soldi il dì per uno, montano lire diciasette e soldi dieci. E cinque sono i calzatori: a soldi sei per uno, montano lire una e soldi dieci. Sì che diciasette e mezzo e una e mezzo e sei fa venticinque lire ; che sarebbono, a' fiorini che corrono al presente, fiorini sei e uno quarto per ciascuna squadra. A mille dugento squadre sarebbe il dì semila novecento fiorini tra maestri e lavoranti, a quattro lire per fiorino.’</p>
<p>‘Per infino a qui mi piace. Ma donde s'aranno tanti maestri e lavoranti? E poi e' lavoranti s'aranno forse più abilemente che tu non ti stimi.’</p>
<p>‘A questo non dubitate, ché ancora si provederà a' maestri: se 'l vostro terreno non soppirrà, si manderà dove ne sarà. Ma non dubitate che, come la fama e la boce si spargerà, noi n'aremo più che non fa di bisogno.’</p>
<p>‘Piacemi, se così credi che sia.’</p>
<p>‘Noi abbiamo dato ordine a' maestri e a' manovali; e a quelli che tagliano le pietre che ordine dai? Perché intendo di fare tutte le porte di pietre vive, e anche forse le torri’</p>
<p>‘A questo vedremo ancora quanti maestri di scarpello bisognerà, ma a me pare che si debba in prima murare le mura intorno, e poi lassare i rilassi, e poi metteremo i maestri solo a quelle; e non sarà tanta confusione; e metterne tanti, che in otto o vero in altri dieci dì faremo tutte queste porti.’</p>
<p>‘E così si faccia, se a te pare. Che resta ora?’</p>
<p>‘Bisogna far fare le pietre cotte e le calcine, condurle in su l'opera, e poi, quando sarà sotto buona costellazione, cioè che corra quel pianeto che sia idonio al nostro edificare, noi faremo cavare fondamenti, e seguiterassi quello che avete diterminato. Bisogna adunque che mandiate meco quello che volete che sia sopra questi conducimenti e dispensatore e rettore, il quale abbia a far dare e' danari secondo quello che sarà mestiere.’</p>
<p>‘Facciasi.’</p>
<p>Trovato uno il quale era sufficiente e sollecito, andamo innella predetta vall'Inda di sopra e colli uomini del paese ordinamo di far fare le calcine e pietre cotte. E in questo tempo, perché non si potevano fare queste pietre, se in prima non si provedeva alla fornace e alle legne e alla terra, perché fusse stagionata, acciò che le pietre fussino migliori, e così fare munizione di legne, bisognò che per sei mesi d'inverno si provedesse a tutte queste cose con uomini atti a fare simili cose, co' quali io avevo già parlato. E anche parlamo con altri nuovamente, i quali ci promissono di darci per tutto il mese di marzo prossimo che debbe venire le dette quantità di calcine e di pietre poste e condotte nel luogo diputato. E così fu dato loro i danari, in modo che poterono provedere a tutto, e fu dato ancora ordine a fare molte navi da carico, cioè burchi, o vuoi dire piatte o scafe, e far fare carra e carrette grandi quantità, nonistante che per lo fiume tutto si conduca. Tornati e referito l'ordine dato, si rimase soddisfatto per quella cosa.</p>
<p>Venuto il tempo della condotta delle cose opportune tutte al tempo promesso fu osservato da quelli che avevano promesso le cose sopradette, e legname, e quanto per noi era stato loro imposto.</p>
<p>Referito al Signore come ogni cosa era in ordine, si contentò e disse: ‘Molto mi piace, se così è, che abbiate trovate tutte queste cose che fanno di bisogno. Ora non è altro da fare se none dare ordine a vedere quando sia buono edificare: e quanto più presto l'arò caro. Vuolsi sapere da uno di questi astrolagi, che vogliano calculare e vedere quando sia buona ora e buono punto a fare simile cosa.’</p>
<p>E così fu mandato per uno, il quale in queste cose d'astrologia era valentissimo, e in questo modo gli disse il Signore: ‘Io vorrei edificare una città, sì che vorrei che tu mi sapessi dire quando fusse buono principiare.’</p>
<p>Lui rispose che volentieri lo farebbe, e così se n'andò, e colla scienza sua calculò e vidde l'ora la quale era comoda e buona a dovere edificare una città; e così tornò e disse come egli aveva calculato e veduto quella ora e quel dì il quale sarà buono a dovere mettere la prima prieta.</p>
<p>E 'l Signore allora disse: ‘Dimi quando sarà.’</p>
<p>‘Il buon dì e 'l buon punto si è in questo millesimo del sessanta, a dì quindici d'aprile a ore dieci e minuti ventuno sarà utile, per edificazione della città, a mettere giuso la prima pietra, però che in quello punto sarà ascendente un segno fisso terreo levando il Sole, el signore dell'ascendente, e Venus, la fortuna, in segno fisso terreo: l'una in segno fisso e 'l signore dell'ascendente aventurato, perciò che è in casa sua e in l'ascendente. La Luna in quel medesimo punto sarà in mezzo al cielo ricevuta di casa di Saturno, la quale ha gran virtù nella edificazione della città aventurata per aspetto trino di Giove di fortuna maggiore; Saturno in casa propria fortunato in quel medesimo punto nella decima casa collocato e signore della casa della Luna; la parte della fortuna nella decima casa in aspetto di compiuta amicizia, cioè in aspetto trino di Giove. Per tutte le cose sopradette si conchiude il punto soprascritto, dì e ore, essere utile ed eletto per principio della edificazione della detta città.’</p>
<p>Inteso questo il Signore dal suo astrolago, e inteso e veduto il tempo essere propinquo alla edificazione, mi disse queste parole. Ma in prima rispuosi io a lui in questa forma e dissi così: ‘Poiché infra otto dì, Signore, è buona costellazione e il buono punto comincia a regnare, credo che sarebbe bene che tutto l'ordine che s'ha a dare per mettere la prima pietra si desse.’</p>
<p>‘Tu di' bene, ma a questo bisogna pensare per più rispetti, prima perché non si faccia scandalo, essendo tanta moltitudine insieme, e poi ancora, a principiare tale e sifatto edificio quanto sia una città grande quanto arà a essere questa, bisogna che si faccia pure cerimonie degne a simile edificazione.’</p>
<p>‘Alle cerimonie darò ordine, se piacerà alla Signoria vostra, secondo mi parrà che si convenga.’</p>
<p>‘Io sono contento, ma bene arei caro d'intendere che ordine tu dai.’</p>
<p>‘Signore, l'ordine sarà questo: che essendo congregato nel luogo dove la prima pietrà s'arà a collocare, da uno certo luogo diputato il quale poco distante sarà, la vostra Signoria eleggerà otto uomini notabili secondo vi parrà, e arassi suoni e strumenti, e poi andremo al luogo detto per tutte le cose ordinate, e presentarle dinanzi alla vostra Signoria, <corr resp="ed">essa</corr> poi insieme col pontefice e anche con vostri figliuoli e io con voi insieme colle cerimonie.’</p>
<p>‘Tutte queste cose mi piacciono, ma io voglio intendere queste che cose elle sono.’</p>
<p>‘Le cose sono queste le quali io ho ordinate: in prima si è una pietra di marmo dove è scritto gli anni Domini, cioè il millesimo, e il nome della vostra Signoria e del sommo pontefice e così il mio, e una cassa di marmo che sopra la detta pietra sarà collocata, nella quale è dentro uno libro di bronzo, dove è fatto memoria di tutte le cose di questa nostra età e anche degli uomini degni da loro fatte; ed èvi scolpito innelle pagine di fuori, cioè nelle coverte, la virtù e 'l vizio in figura da me trovate e dentro ancora certe altre moralità come in altro libro di bronzo ch'io ho principiato. E questo metteremo in luogo che sarà veduto e sarà testimonianza di questo. Innella detta cassa di fuori è scolpite le cose degne da me ordinate e anche fatte, come furono le porte di bronzo antedette, e lo spedale di Milano, la chiesa di Bergamo, e così altre cose degne da me ordinate; se non fussono fatte certe insidie che a torto furono fatte a uno grandissimo mio amico, si sarebbono mandate ad effetto, e questo fu fatto da' Romani al tempo di papa Niccola, delle quali insidie non voglio altrimenti per al presente dichiarare. Èvi dentro ancora di piombo e di bronzo molte effigie d'uomini degni. Ho fatto ancora uno vaso di pietra pieno di miglio, di formen- to, o vuogli dire grano, el coverchio del quale è il simulacro di Cloto e di Lachesis e Antroposso, sopra il quale non è scritto altro se none "vita e morte". Ho preparato ancora uno vaso di vetro pieno d'acqua, e uno pieno di vino, e uno pieno di latte, e uno pieno d'olio, e uno pieno di mele.’</p>
<p>‘Queste cerimonie mi piacciono, ma per che ragioni vuogli tu mettere queste cose in questo fondamento? Vorrei che tu me lo dicessi e fa' ch'io intenda.’</p>
<p>‘La ragione per che io metto queste cose in questo fondamento si è che come ogni uomo sa che tutte le cose che hanno principio hanno a 'vere fine, quando sarà quel tempo, si troverranno queste cose; e per questo da loro saremo ricordati e nominati, come che noi nominiamo o per cavamento o ruina si truova alcuna cosa degna; noi abbiamo cara e piaceci avere trovata quella cotal cosa che rapresenti antichità e il nome di quegli che l'hanno fatto.’</p>
<p>‘Questo mi piace quanto alla pietra e al libro e alla cassetta, ma questo vaso pieno di miglio e di grano e coperto in questa forma che significa?’</p>
<p>‘Questo vaso è a similitudine che una città debba essere quasi come uno corpo umano, e perciò debbe essere piena di quello che dà la vita a l'uomo; e 'l suo coverchio sono quelle tre fatale Idee nelle quali consiste essa nostra vita, cioè che l'una fila, l'altra ricoglie il filo, l'altra lo rompe, e in sul vaso non è altro se non queste due parole scritte, cioè «vita e morte», ché altro non è questo mondo che perché in una città non consiste altro per infino vivere e morire, e che gli è concesso il suo termine.’</p>
<p>‘L'acqua perché ci metti?’</p>
<p>‘Perché gli è uno elemento che per sé medesimo è netto e puro e chiaro e molto utile a ogni persona: se non è imbruttata con altra materia, sempre è lucida e chiara; e così debbono essere gli abitatori della città, che debbono essere chiari e netti e debbono fare utile alli altri; e così come l'acqua s'intorbida e guastasi per essere accompagnata con altre materie brutte o con cosa non conveniente a essa, così gli uomini delle terre per male usanze si guastano e torbidansi. Il vino, perché è uno licore apropriato alla vita de l'uomo usandolo temperatamente. E così ancora il superfluo toglie il sentimento e la sanità.’</p>
<p>‘Il latte a che proposito è?’</p>
<p>‘Ché il latte, come ogni uomo sa, è sangue stillato, ed è quello che prima ci dà nodrimento, ed è bianco, e così gli uomini delle terre quando sono sanguinenti si debbono distillare e purgare e diventare bianchi, e dare nudrimento l'uno all'altro e non essere rossi, cioè focosì e maligni insieme.</p>
<p>L'olio, perché è uno licore molto utile, ed è di natura che vuole stare di sopra all'acqua; e la pianta che produce questo licore è dedicata a Pallas, la quale è dea della sapienza, e ancora l'olivo significa vittoria e pace. E così le gran città vogliono avere vittoria e pace, e dominazione sopra l'altre minori di sé a similitudine come l'olio, e con sapienza e con buono modo e con piacevolezza.</p>
<p>E 'l mele ancora si mette, perché è uno licore molto dolce e utile a molte cose; e ancora gli animali che 'l producono questo liquore sono solleciti e severi e giusti, e vogliono e hanno signore e principale tra loro, e seguitano tutte il comandamento del loro principale, e tutti sono diputati quello che hanno a fare, e ognuno ubbidisce; e quando il loro signore invecchiasse tanto che non potesse volare, loro per giustizia e clemenzia lo portano. Così debbono essere gli uomini della città, che debbono essere solleciti, e debbono fare quello che a loro s'appartiene e che gli è comandato per lo loro superiore, e amare e ubbidire il suo signore, e quando venisse in qualche bisogno, per guerre o per altre necessità, aiutarlo come loro padre proprio. E così il signore debba essere giusto e severo quando bisogna, e a' tempi clemente e piatoso. E i frutti loro siano dolci e utili come quelli de l'api.’</p>
<p>‘Tutte mi piacciono queste proprietà che hanno; queste cose ha'le tu scritte, che quando siano trovate s'intenda a che fine elle ci siano state messe?’</p>
<p>‘Signor no.’</p>
<p>‘Fa che siano scritte tutte come tu hai detto, e messe insieme con esso.´’</p>
<p>‘Sarà fatto, Signore, sanza tardare.’</p>
<p>‘L'ordine che voglio dare sarà questo: acciò che scandalo nessuno non occorresse, farò venire tutte le mie genti d'arme, delle quali compartiremo a questi maestri una parte e a ' lavoranti, e acciò non abbino cagione d'avere parole né errore, darò a ogni soprastante dieci cavalli armati e cinquanta fanti, e alla fila, squadra per isquadra, seguiteranno tutti el loro ordine, e l'altre genti d'arme saranno un poco da parte. E questi soprastanti voglio che sieno, per questi otto o dieci dì che s'abbia a lavorare con tanta moltitudine, siano tutte persone di reputazione. E poi voglio che s'ordini una processione, che vi sia il vescovo, e saravi ancora questi signori che nuovamente sono venuti qui da noi, e così la mia donna insieme co' miei figliuoli. E da quel luogo, donde tu di' si partiranno quelle cose che vuogli mettere ne' fondamenti, si partirà la processione e al luogo diputato dove la prima pietra s'arà a mettere, quivi Monsignore benedirà la pietra, e 'l luogo e 'l sito, e poi con l'aiuto del Creatore e <corr resp="ed">a</corr> sua laude e a suo onore noi edificheremo questa città, acciò che Lui sia aiutatore e difensore a mantenerla lungo tempo. Ma bisognerebbe prima far cavare i fondamenti.’</p>
<p>‘No, perché quando sarà fatta la benedizione, la vostra Signoria piglierà una zappa e darà le tre prime zappate, e poi li vostri figliuoli cominciando il maggiore e poi seguitando di mano in mano per infino al minore e di grado ognuno gli darà tre zappate; poi, fatto questo, farete collezzione insieme col vescovo in atto di carità, acciò che così siano gli uomini che abiteranno in essa, caritativi e amorevoli intra loro, e in questo mezzo sarà cavato tanto fondamento che la vostra Signoria insieme col prelibato Monsignore potrà collocare la pietra e l'altre predette cose. E poi, ripieno tutto quello fondamento di muro al piano della terra, per quel dì non si farà altro se none seguitare di far cavare i fondamenti, e tutti potranno tornare, eccetto quelli che saranno deputati a quello che è detto.’</p>
<p>‘Tu di' che infra otto dì sarà buono cominciare a torre de' maestri e lavoranti: bisogna a questo scrivere che siano tutti qui il tal dì.’</p>
<p>‘A questo è proveduto già parecchi dì fa, e ordinato che saranno tutti il dì dinanzi in vall'Inda, a certi luoghi: ogni squadra al suo alloggiamento, cioè a uno certo segno ch'io ho messo a ogni soprastante il suo, e tutti saranno dentro dal circuito della nostra edificazione, el quale ho con corde già circundato e dispartito le porte e le strade principali. E bisognerà che la Signoria vostra manda ancora un dì innanzi le genti d'arme, e consegni a ciascheduno la sua squadra, secondo ha detto la vostra Signoria.’</p>
<p>‘Questo adunque bisogna, che domenica mattina siano quivi.’</p>
<p>‘Signore, così è necessità, acciò che in quell'ora ch'è buona e buon punto si faccia il principio.’</p>
<p>E venuto al prescritto tempo e con tutto l'ordine diterminato, e preparato ogni cosa ai luoghi loro, el mio Signore con tutti quelli modi e ordini venne colla sua inclita Madonna e co' suoi figliuoli e altri suoi congiunti e molti signori e gentili uomini in compagnia, e con grande solennità e allegrezza pervenne al luogo detto. E veduto il luogo e il sito, gli piacque sommamente e a ciascheduno che con lui era. Così la mattina in su la mezza terza, andato il pontefice colla chericia al predetto luogo dove erano ordinate l'antescritte cose che s'avevano a mettere nel fondamento, e ivi principiò la processione, la quale era in ordine. E con solenni canti andavano, parati e ornati come se fussino stati in una città fatta in questa forma; passati tutti, il vescovo, parato in ponteficale, e appresso il Signore colla sua compagnia e gli otto gentili uomini e io con loro, a due a due, colle predette cose in mano, chi con una cosa e chi con un'altra. Io portai il vaso pieno di miglio e quello ancora dentrovi grano, altri secondo parve al Signore d'ordinargli.</p>
<p>E giunti al luogo diterminato, il vescovo cogli altri cherici fecero solenne cerimonia appartenente a simile atto, e benedetto la pietra e 'l sito e tutte l'altre cose, con gran solennità di suoni e di canti furono posate le dette cose quivi. E fatto questo, il pontefice prima diè tre colpi colla zappa a reverenza della Trinità, e poi disse al Signore che facesse quello che a lui in prima s'apparteneva, cioè dare colla zappa tre volte in terra, cioè in quel luogo dove s'aveva a cavare. E così seguitò lui, e tutti gli altri che appartenevano a questo principiare ciascheduno diè tre colpi colla zappa in terra, a similitudine della Santa Trinità, cioè Padre e Figliuolo e Spirito Santo, e a laude d'essa Trinità; e questo comandò il sommo pontefice, e così fu fatto, e lui insieme col Signore diè tre zappate dicendo: ‘<foreign lang="lat">In nomine Patris et Filii et Spiritus Sancti.</foreign>’ E così ancora a similitudine di tre tempi, cioè passato, presente e avenire. E, fatto questo, feciono la collezzione in ordine e insieme in atto d'amore e di carità; e in questo tempo fu cavato in quel segnato luogo tanto che, fatta la collezzione, fu trovato fondamento sufficiente e buono.</p>
<p>In questo cavando, uno de' cavatori vidde un certo buco ch'era lì propinquo a lui, alzando la zappa in su quel diritto diè in modo che, levando uno gran pezzo di terra, scoperse una certa tana dove una grossa e bella serpe era inviluppata; di che costui sbigottito, e la serpe, vedendosi scoperta e anche la sua abitazione guasta, presto alzò la testa e di quel luogo si partì molto severa e colla testa alta, che pareva ch'ella fusse levata due braccia da terra, e così inverso del centro del nostro circuito s'adirizzò. Vedendo questa così andare, ognuno guardava, e uno fra gli altri corse per volerla amazzare, e con uno bastone le trasse per modo che, se l'avessi colta, sanza dubbio l'arebbe morta, pure un poco di punta per ischiancio la toccò. Lei, sentitasi tocca, con grande velocità e impeto incontra di costui s'adirizzò, e sanza essere potuto aiutare, se gli avolse al collo e tanto lo strinse che la detta serpe gli tolse il fiato. E fatto questo, in un momento se gli svolse dal collo e andò alla sua via. Molti volevano andare per amazzarla.</p>
<p>Veduto il Signore questo così fatto augurio, fece comandare che niuno la dovesse offendere, non faccendo ella molesta, e non dessi impaccio a niuno per mezzo della nostra lineata città. E quando ella fu inel centro dove era disegnata la piazza, e sendo a caso e a fortuna quasi a mezzo, o vero presso a mezzo, della detta piazza una grossa pianta d'alloro, e la dirittura più al principio della piazza una grossa e antica quercia concava, non volle entrare in quella, ma adirizzatasi all'alloro, su per esso andò; e trovatavi una concavità dentro vi si misse. E stando così atenti tutti a riguardare questo animale, il quale si misse in questa pianta dell'alloro, e uno sciamio d'ape sopra al detto alloro si posò. E stando così attenti e mezzi stupefatti ogni persona di questo caso, il Signore dice: ‘Per certo questi sono auguri che importano grandissima significazione.’</p>
<p>E fatta collezzione e preparato tutto quello che faceva di bisogno, e anche secondo che disse il valentissimo astrolago, il quale era alla presenza, che in quella ora era ottima e buona a collocare e a murare la prima pietra, e così presa la pietra il mio Signore insieme col sacerdote e collocata in fondo, una aquila sopra di noi apparve agirando e guardando verso noi, come se ella volesse prendere preda, ci diè alquanto d'amirazione.</p>
<p>Messa la prima pietra, e la cassa del marmo sopra alla detta pietra fu collocata, e così intorno a la cassa missi gli antescritti vasi pieni qual di vino, qual d'olio, qual di latte, e qual di mele, e d'acqua; tutti intorno gli assettamo; quello dove era il miglio, che era di terra cotta, missi di sopra alla detta cassetta. E collocato così per ordine tutte le cose, e il libro del bronzo e tutte l'altre cose dentro alla cassa, il Signore colla sua compagna uscì di fuora; e io feci murare quivi come a una certa volta, e poi riempiere per infino al piano del terreno.</p>
<p>In questo mezzo che fu fatto questo poco di fondamento fu ordinata l'altra cava, in modo compartita, che in quel dì fu tutto intorno cavato. Ed erano cento due migliaia tra maestri e lavoranti; sanza che molti altri che c'erano ancora aiutavano.</p>
<p>Tu potresti dire: tanta moltitudine non si dovevano potere governare, né reggere in modo che lavorassino tutti, massime per rispetto de' ferramenti.</p>
<p>A ogni cosa fu proveduto pell'ordine antedetto, e anche di ferramenti era stato bene proveduto a sufficienza con quegli che loro aveva portati.</p>
<p>E 'l Signore proprio andava sopra a queste genti, quando a uno luogo e quando a un altro, confortandogli per modo che né scandalo né romore per quel dì fu fatto. E così ognuno la sera alli alloggiamenti deputati se n'andorono e ciascheduno alla sua squadra sanza alcuno romore.</p>
<p>Fu ancora assai comodità che nel cavare questi fondamenti non bisognò cavare troppo in giù, perché era tutta quella pianura ghiarosa, come un poco si cavava sotto, quattro o sei braccia il più; e più che era ancora tutto bonissimo sabbione, e trovossi bonissimi fondamenti; sì che, non essendo più che otto braccia largo il cavamento, fu tutto fatto, com'io ho detto, in quel dì, eccetto che furono lasciati gli spazii delle porti.</p>
<p>Il Signore la sera mi fe' chiamare al suo alloggiamento, il quale era proprio dov'era quella quercia, il suo padiglione era stato teso un poco dinanzi a questa per rispetto della grande ombra che faceva. Dissemi che quel dì gli pareva che fussi andato bene e fatto buono lavoro, e che si tenga modo che la giornata di domani seguiti con buono ordine e modo, che le cose vadino di bene in meglio.</p>
<p>‘Che c'è ora da fare?’</p>
<p>‘Ècci da fare che domattina la vostra Signoria venga per tempo, e che si mettano al lavoro questi maestri come è detto, ché vedrete che le cose andranno per modo che vi piaceranno.’</p>
<p>‘E bisogna fare che questi maestri sieno pagati a ogni modo’ <corr resp="ed">dissemi</corr></p>
<p>‘Il pagamento loro sarà domane, l'un dì pell'altro secondo che è dato l'ordine.’</p>
<p>‘E così intendo che si faccia. Adunque domattina vieni qui per tempo, acciò che si provegga al bisogno.’</p>
<p>Andati tutti a dormire, eccetto quelli che erano ordinati alle guardie, ché così era ordinato che le genti d'arme facessero come se fussero stati a l'incontro de' loro nimici, la mattina per tempo, come mi fu imposto, mi trovai al luogo dove il Signore m'aveva comandato, cioè allo alloggiamento suo. E lui, come sollecito, era levato, e salutandomi rispuose: ‘È tempo?’</p>
<p>Rispuosi io e dissi: ‘Tempo è, quando vi piace.’</p>
<p>E così uscì fuora del suo padiglione e montò a cavallo, e in questo si levò della quercia un'altra aquila, o che fusse quella del dì dinanzi. Maravigliatosi il Signore disse: ‘Che vuol dire questa aquila?’ E riguardando in su la quercia, gli vide un nidio, di che stimamo per quello essere buono augurio. E così n'andamo di loggiamento in loggiamento a tutte le squadre, e ognuno de' soprastanti colla sua squadra per ordine s'avia, e ciascheduno fu posto e ordinato a' suoi luoghi.</p>
<p>E per cagione che tanta ghiara era stata cavata, fu diterminato fare uno braccio fuori del terreno, o vero presso al piano del terreno, di ghiara e di calcina. E così, acciò che fussino buoni fondamenti, io feci mettere una parte calcina e le tre parti ghiara. E con una grande veemenzia tutti erano intorno alla ghiara e alla calcina con buono ordine. L'acqua era molto commoda, perché io avevo fatto fare una gora che usciva del fiume, il qual fiume veniva pel mezzo del nostro lavoro, Sì che comodamente s'aveva dell'acqua, in modo che subito fu ripieno questo fondamento secondo l'ordine dato del termine diputato.</p>
<p>E fatto questo, fu ora di desinare; e così ognuno co l'ordine antedetto, e sanza alcuno strepito o insidia tutti con festa se n'andorono a ' loro alloggiamenti. E in questo tempo, tanto quanto tennero il loro mangiare, il Signore e un altro, il quale era molto sollecito e fattivo, al quale lui aveva data la cura del fare pagare e di provedere che niente mancasse, e io insieme intorno al lavoro andamo; e lui mi domandò di più cose, intra l'altre: ‘Come scompartisci tu le torri? Quante ve ne fai?’</p>
<p>‘Io le scompartisco in questo modo: che in ogni angolo retto che abbia la lettera A per infino alla lettera K vi fo dieci torri di venti braccia di quadro, per una, e tante ne viene dal K alla lettera B. Da <corr resp="ed">A</corr> alla lettera K, come per lo disegno si vede, sono sei stadii, che sono braccia dumila dugento cinquanta. Dal braccio dell'angolo retto segnato la lettera A tolgo il quinto decimo d'uno stadio, che è braccia venticinque; e da l'angolo non retto segnato K ne tolgo ancora tanto, sì che ci resta in questo spazio dumila dugento braccia. Cavatone ora la grossezza delle dieci torri, resteraccene dumila, Sì che fra l'una torre e l'altra viene a essere braccia dugento.’</p>
<p>Inteso questo, gli piacque. ‘E quelle venticinque braccia che tu lasci a quelli due angoli per uno?’</p>
<p>‘Perché nell'angolo segnato A voglio fare una torre tonda grossa di cinquanta braccia, e nell'angolo non retto segnato K voglio fare la porta, che sarà di spazio di cinquanta braccia come qui si vede disegnata. La torre dell'angolo retto segnato A e <corr resp="ed">quella dell'angolo</corr> segnato <corr resp="ed">B</corr> sarà guardia della porta dell'angolo segnato K e dell'angolo segnato L. E così tutte per ordine saranno difese da queste torri degli angoli retti.’</p>
<p>‘Ogni cosa mi piace; ma dimi, hai tu fatti i fondamenti per tutte queste torri inella forma che tu di'?’</p>
<p>‘A tutte sono fatti, eccetto che quelli delle porte.’</p>
<p>E veduto e inteso, tutti si contentorono assai per infino a quell'ora. E a quel suo commisse che ognuno per lo dì d'ieri fusse pagato in quel modo che era dato l'ordine: ‘All'ora della merenda, perché non intendo s'indugi alla notte.’</p>
<p>Rispuose che già era dato l'ordine e fatte le compartizioni de' danari a ciascheduna squadra, secondo fu ordinato. Passato l'ora in questo andando così ragionando, le trombe deputate ognuno a' loro luoghi cominciorono a sonare; e come e' maestri sentirono sonare, allora tutti furono a' luoghi loro diputati. Veduti tutti per ordine lavorare, lui e noi due andamo al suo alloggiamento a fare collezzione, e in quell'ora vedemo quell'aquila volare sopra il capo nostro con preda in piè, e posossi in su la detta quercia. Ed entrata nel nidio, il Signore comandò che impaccio dato non le fusse. Ed entrato dentro e fatto collezzione, io prestamente mi parti' e andai a provedere al lavoro. E così andando circundando tutta l'opera, ne venne l'ora della merenda; e il Signore, giunto in sul lavoro, vidde essere fatto uno grande pezzo di muro, della qual cosa si maravigliò e domandò se si pagava. Fugli risposto che sì; e andando così veggendo, venne quello suo commessario e disse come e' sono stati tutti pagati.</p>
<p>‘In che modo così presto?’</p>
<p>Disse: ‘Noi abbiamo dato a ogni soprastante uno cartoccio col nome suo di sopra, e messone dieci col nome suo di sopra scritto di ciascheduno maestro, e a ognuno di questi gli è uno sacchetto scritto e' danari che vi sono, e nel sacchetto v'è tanti cartoccini scritti a ciascheduno il nome del lavorante con quegli danari che gli toccano, cioè cinque soldi il dì, e così al maestro la rata sua. Questo cartoccio con tutti gli altri abbiamo commesso al soprastante che ce l'assegni stasera, e poi domani in questi medesimi rimetteremo pure in questo modo, e così l'un dì pe l'altro si verrà pagando in questa forma, e niente di meno ora che vegnamo in sul lavoro si vuol far se ognuno è pagato.</p>
<p>E così allora, perché tutti tornavano, fece mandare una grida se tutti erano pagati. Tutti a una boce dissero di sì, e con gran festa tutti dissero: ‘Viva, viva il nostro Signore!’ E ognuno d'una bonissima voglia lavorava, che non era niuno che non si sforzasse per lo grande amore e ordine di fare più che il dovere di detto lavoro.</p>
<p>Andando il Signore così circundando il lavoro e vedendo ogni parte, e fornita quella parte quanto tenevano i maestri, cioè sei miglia, pigliorono le quattro che restavano a farsi, delle quali altro che' fondamenti non erano fatti, cioè per infino a uno braccio appresso al piano terreno. Tutti quegli che pigliavano quelle quattro miglia cominciorono a murare, e quelli che avanzavano si voltorono indietro, e vennono faccendo i ponti per lo lavoro che era fatto. E bene le potevano fare, perché erano mille dugento maestri per miglio, esendo quattromila ottocento maestri con li loro lavoranti a fare i ponti. Egli è vero che io avevo ordinati i ponti dove due maestri stavano a lavorare colle scale da essere serviti secondo che si andavano; così quelli ponti si conducevano, ed erano due a riscontro l'uno a l'altro, cioè uno dentro e uno di fuori al muro; e stavano in questa forma come si vedranno qui a presso disegnati. Ma per la tanta moltitudine di maestri e di persone che lavoravano, per questo parve loro che si dovesse fare più presto a fare ponti di mano in mano, secondo che si veniva lavorando, considerando la gran copia c'era di legname atto a simile affare. E così fu fatto, ché, com'io ho detto, egli erano tanti che subito i ponti furono fatti per quella parte di muro che era murato. E così, forniti i ponti, quelli maestri ebbono fornita la partita di quel muro che restava; e poi salirono sopra i ponti e quelli maestri feciono presto quel resto de' ponti, cioè quelle quattro miglia. E poi loro ancora cominciarono a lavorare, e così fu fornita quella puntata, o vuoi dire presa, per quel dì e principiata dell'altra.</p>
<p>E così, mentre che si lavorava, il Signore con grande allegrezza e piacere vedendo tanta brigata insieme, e tutti lavorare sanza scandalo nessuno, e in questo piacere apparve nell'aire certi falconi, o vero astori che fussono, i quali erano per prendere certi altri ucelli, non so se s'erano anitre, o fagiani, o stame, o aironi, o quello che si fussono; elli si condussero proprio sopra il nostro lavoro. E sendo questa aquila in su la quercia, o per paura de' figliuoli o per pietà di quegli uccelli, si misse dietro a questi falconi, e sì fattamente gli perseguitò che infrontandosi con uno il quale era il più grosso in modo che l'amazzò, e proprio innanzi al Signore cascò; e gli altri si dispersono chi qua e chi là, che mai poi se ne rivide nessuno. E avuto di questo sommo piacere il Signore e anche grandissima ammirazione, disse: ‘Per certo questi sono grandi segni. Come saremo in luogo da domandare di queste cose, arò caro d'intendere da qualche valente uomo quello che questo vuol dire e quello che significa.’</p>
<p>Venuta la sera e l'ora di lasciare il lavorare, ogni soprastante, fatta la mostra della sua squadra, assegnò i detti cartocci e sacchetti a quelli che erano diputati sopra ciò, e così ognuno con suoi ordini se n'andò a' suoi alloggiamenti. E noi accompagnamo il Signore al suo alloggiamento; e giunti che fumo là, mi disse che non mi partissi e ritennemi a cena con esso seco. E alla cena mi domandò di più cose, e massime di quelle che succedevano per lo dì seguente. A tutte il sadisfeci assai secondo che io potetti comprendere. Domandomi fra l'altre cose perché m'aveva ristretto il muro, del quale io avevo fatto il fondamento grosso otto braccia e poi ridotolo a sette.</p>
<p>‘Questo mi pareva che fusse ben fatto, ché 'l fondamento è ragionevole che sia più grosso che il muro.’</p>
<p>‘Vero è che mi parve che gli lasciasse più di fondamento di fuori che dentro, e poi si ritrattò più dentro che di fuori. Perché di fuori tu se' ito diritto a piombo e dentro tu hai lasciato uno rilascio di tre braccia, secondo che mi pare? Perché l'hai fatto?’</p>
<p>‘Dirovelo, Signore. Il muro dal piano terreno è uno braccio alto e sette braccia grosso. Io mi sono ritratto tre braccia per questa ragione, per fare queste mura coperte.’</p>
<p>‘In che modo?’</p>
<p>‘Il modo sarà questo: che quando io arò domane alzate le mura sette braccia, io farò lasciare una morsa per tirare su una volta; e poi inverso la città, cioè dentro, alzerò il muro tre braccia, e sarà grosso uno braccio. E così farò balestriere da luogo a luogo, come ho fatto di fuori, e poi in su la fine di queste tre braccia, io di due braccia in due braccia farò uno pilastro, grosso d'uno braccio come che è il muro, e menerollo alto quattro braccia; e poi dall'uno all'altro girerò uno arco, il quale mi porterà alto uno braccio; sì che sarà alto dal piano terreno questo andito braccia nove, il quale è due braccia largo, cioè il suo vano; e arà la volta di sopra uno braccio grossa, donde che per infino alla sommità e a l'altezza data ci resterà braccia dieci. Sì che intendo farne un altro andito di sopra da questo di braccia sette alto col parapetto dentro inverso la città d'uno braccio e mezzo alto e non più, e così il di fuori con balestriere, e così da luogo a luogo bombardiere, secondo mi parrà che sia bisogno. E fatto questo secondo andito, <corr resp="ed">dell'altezza</corr> che è detta, comincerò i beccatelli di fuori del muro; e menerogli alti alla sommità d'esso muro, collo sporto d'uno braccio e mezzo per ciascheduno; e così di distanza dall'uno all'altro sarà quello medesimo, cioè uno braccio e mezzo. E girerò la sua volta, la quale faremo forte in modo che sosterrà la sua grossezza, la quale sarà di braccia tre; e questi innelle dette torri saranno i merli; di sopra a' detti beccatelli e inverso la città sarà uno parapetto d'uno braccio e mezzo alto, e grosso mezzo braccio; e bisognando si potrà andare a cavallo su per lo muro, perché sarà largo braccia sei e mezzo. Il muro adunque di fuori rimane grosso <corr resp="ed">in tutto</corr> quattro braccia, eccetto che nel piè e nella cima.’</p>
<p>‘Piacemi più in questa forma che non faceva nel modo che mi desti a 'ntendere prima.’</p>
<p>‘Io vi dissi bene che miglioreremo.’</p>
<p>‘Egli è grosso assai, essendo muro di terra grande come questa; e anche credo che non vi andrà tante pietre quanto facesti ragione.’</p>
<p>‘A questa parte credo che sarà poca tara, perché noi non facemo ragione de' merli né dell'antipetto, e anche per rispetto delle torri che crescono in fuori del diritto del muro inverso la città braccia cinque, e di fuori della terra cresce braccia otto, sì che bisognerà ricalculare e di nuovo fare la ragione.’</p>
<p>‘Questo non mi pare che sia troppo bisogno di sapere, perché né pietre, né calcina non può mancare. Queste torri quanto intendi tu di farle alte?’</p>
<p>‘Io le voglio fare alte di sopra dal muro uno mezzo quadro, cioè dieci braccia, con una volta di sopra e in beccategli co' merli coperta, e una al piano del piano del muro. E in modo l'adatteremo che si potranno abitare quando saranno fornite, come mi pare che fussino quelle di Roma.’</p>
<p>‘In buona ora sia, pure che le cose venghino così come tu mi di'’</p>
<p>‘Domani la Signoria vostra comincerà a intendere che così sarà.’</p>
<p>‘Vatti con Dio per ora, e domattina per tempo fa' che sia qui.’</p>
<p>E così mi parti' per quella sera.</p>
<p>La mattina seguente per tempo m'apresentai alla Signoria sua; e così lui, levatosi e udita una messa, mi domanda quello che si fa. Io gli risposi: ‘Che si lavori forte.’</p>
<p>Lui, disideroso di vedere, montò a cavallo con alcuno de' suoi, e io insieme n'andamo in sul lavoro, e ivi riguardò tutto; e ogni cosa come gli avevo detto intese, e sì gli piacque sommamente. Alzato già il muro di fuori, al termine dato feci lasciare i rilasci' della 'mposta della volta.</p>
<p>Venuta l'ora del fare collezzione, ognuno come il dì passato se n'andò, e all'ora ordinata tutti tornorono al suo lavoro, e vedendo il Signore che ogni cosa andava con buono ordine, se n'andò lui ancora a desinare. E dato lui ancora il modo come avevano a fare, io ancora me n'andai e, subito tornato, per tutto andai vedendo e provedendo a quello faceva di bisogno. Per infino all'ora di merenda tutti quegli pilastri alzati per infino al voltare degli archi, e così il Signore venne, e veduto il lavoro fatto lo 'ntese ancora meglio e molto si contentava. E merendato la brigata e di poi tornati al lavoro tutti, feciono per quella sera tutti quelli archi, i quali, tra l'una torre e l'altra, erano archi sessanta, e altretanti pilastri, sì che tutti furono murati, e anche feciono quella volta.</p>
<p>E in questo dì ancora altri uccelli apparvono, e faccendo insieme quistione, questa medesima aquila gli cacciò via. Tutti questi uccelli erano nibbi e corbi mischiati insieme, in modo che fu uno piacere maraviglioso a vedere quella loro battaglia che facevano insieme pell'aire detti uccegli.</p>
<p>Il seguente dì pure al simile modo e ordine tutti a' luoghi loro e ciascheduno al suo lavoro fu costituito. Questa sesta giornata fu con tanta cellerità e sollecitudine, che l'altro andito di sopra fu ancora ordinato. E il settimo e l'ottavo furono forniti i merli e l'anti petto, e il nono e il decimo furono fornite tutte le torri, eccetto quelle degli angoli retti.</p>
<p>In questo decimo dì vi venne tanti storni che copriva l'aire, e quasi tutti si posarono in su quella quercia dove era l'aquila, e mai quell'aquila uscì del nidio, neanche presso al nido se n'accostò nessuno; e ancora se ne pose assai in su la pianta d'alloro e anche in su alcune piante d'ulivo che erano per questo sito, benché ogni cosa era salvatico, perché in quel luogo non si coltivava quanto teneva quella volta di quel fiume. Ed eravi ancora altre piante, benché per le genti che erano quivi n'erano state assai tagliate per fare alloggiamenti e frascati. E così essendone in molti altri luoghi in qua e in là, per quella notte con grande strepito si stettono per infino alla mattina. La mattina tutti si ridussono insieme quanti n'erano sparti, per questo circuito si dirizzavano a questa quercia. E in questo quella aquila si leva ritta in sul nido; e allora tutti insieme, quasi come s'eglino le facessino reverenzia, con grandissimo canto si partirono.</p>
<p>Di questo il Signore e ogni persona n'ebbe grande ammirazione, e disse: ‘Per certo io vorrei pure intendere quello che significano tanti segni quanti sono appariti in questa nostra edificazione.’</p>
<p>‘Signore, a questo vi sadisfarò io, quando vi piacerà; se volete ora vi chiarirò tutto’</p>
<p>‘Non al presente, voglio che si dia ordine a queste cose che s'hanno a fare, ma dimmi prima quello che c'è da fare, perché intendo si fornisca innanzi ch'io mi parta tutto quello che resta.’</p>
<p>‘E le porti e il fosso intorno e l'antimuro del fosso e ancora quello che è da l'uno angolo retto a l'altro retto.’</p>
<p>‘Adunque bisogna ordinare che questa gente non perda tempo a nessun modo.’</p>

<trailer>EXPLICIT LIBER QUARTUS</trailer>
</div2>

<div2 type="capitolo">
<head>INCIPIT LIBER QUINTUS</head>



<p>‘Perché oggi è domenica, a me non pare che si debba lavorare.’
‘Mai non mi rincrebbe della passata. Ora io ordinerò in questo quinto libro tutto quello che aremo a fare, in modo che domane si potrà cominciare a lavorare.’</p>
<p>E così mi comandò che dovessi fare. Montato a cavallo andò vedendo e a sollazzo per quel dì per la valle, e la sera mi disse: ‘Questo sito sanza fallo molto mi piace.’</p>
<p>‘Quando la Signoria vostra vedrà quest'altra valle di sopra non vi dispiacerà.’</p>
<p>Rispuose: ‘Io il credo per quello ch'io veggo di questa e per quello che m'hai detto.’</p>
<p>E cominciò a raccontare il piacere che aveva avuto di vedere una selvetta rilevata che è qualche tre miglia di lunga di qui, la qual credo che era quella che a me era tanto piaciuta, dove trovamo quello romito, e disse come ci aveva avuto un grande diletto d'alcuni cavriuoli e lepri e altri animali, e anche mi pare ne pigliassino alcuni; e così in mentre ch'egli cenava, racontava quegli piaceri e anche ragionò di quello romito e disse che per ogni modo voleva fare quivi una chiesa in quel luogo. E fece comandare spressamente che niuno dovesse tagliare niuna di quelle piante per bisogno che fusse.</p>
<p>Cenato che ebbe, mi cominciò a domandare che ordine io ho dato che domani si lavori.</p>
<p>‘L'ordine ch'io ho dato, Signore, l'ha inteso il vostro commessario che è qui.’</p>
<p>E lui rispose che s'era dato buono ordine e che non si perderebbe tempo per nessuno modo, acciò che presto si tralga a fine il lavoro.</p>
<p>Disse: ‘Che ordine è questo che voi avete dato?’</p>
<p>‘L'ordine ch'io ho dato è che domattina la prima cosa che si facci sia questa: che tutti con zappe e badili e picchi venghino, e voi voglio che siate il primo a dare opera che si cavi i fossi; i quali saranno dieci braccia discosti dal muro e trenta braccia mi pare si debbino fare larghi, in quanto vi piaccia fargli di questa misura.’</p>
<p>‘E fatto questo, che s'ha a fare?’</p>
<p>‘Che si muri il fosso da una parte e da l'altra; e quel muro inverso la città sarà alto da terra quanto sono i merli delle mura, cioè alto braccia tre dal piano terreno e poi li merli, e dalla parte opposita sia solo quanto porta alto il terreno e non più, neanche meno.’</p>
<p>‘Piacemi, ma fa' a quel muro merlato uno grado o due, che si possa dal canto dentro andare intorno vedendo. Fino a qui questo ordine mi piace. Ma al fatto del fare le porti e le torri degli angoli retti, perché le voglio fare di pietra viva, che ordine ci dai? Ché io intendo, poiché io sono qui, di vederla fornita per tutto intorno di ciò che vi bisogna e di ciò gli fa mestiero.’</p>
<p>‘A questo non dubitare, ché ho dato tale ordine, che non saranno forniti questi fossi, che s'aranno qui tante pietre tagliate che si forniranno le porti e le torri e ancora n'avanzerà per fare altri lavori. La vostra Signoria si dee ricordare che io dissi che volevo provedere alle pietre vive. Egli è sei mesi che io ho fatto stare nella valle di sopra molti maestri per cavarle e tagliarle secondo ch'io l'ordinai.’</p>
<p>E così confermò il suo commessario. Piacquegli assai l'ordine dato e disse: ‘Attendasi che non manchi niente, ché danari non mancheranno.’</p>
<p>E domandò s'egli era pagato ogni uomo per infino a quel dì.</p>
<p>Rispuose quello che l'aveva a fare di sì, eccetto che d'uno dì.</p>
<p>‘Perché non è pagato quel di?’</p>
<p>‘Non è per altro se non pell'ordine dato che si tenesse uno dì in mano.’</p>
<p>‘Ben, che siano pagati tutti domane.</p>
<p>Vorrei sapere un'altra cosa: tu mi dicesti che in quelle torri delle mura si potrà abitare. Io l'ho viste di fuora e piacciorimi, ma dentro non so come si stieno; io andrò perciò domani a vederle, pur dimi come elle stanno.’</p>
<p>‘Come vi dissi, che s'entra pell'andito di sotto.’</p>
<p>‘E quanto è largo l'andito?’</p>
<p>‘È tanto quanto l'andito del muro, cioè lo spazio di due braccia, con quattro finestre che rendono lume a l'andito e ancora dentro nella torre di sotto, nella quale è uno muro di due braccia opposito alle finestre, il quale fa questo andito da passare le torri oltra via. E rimane poi uno spazio lì a quel piano d'undici braccia per uno verso e pell'altro dodici braccia, ed entrasi pell'andito del muro; e come s'è dentro, si truova la scala a man manca, e poi si volta a man destra per passare via.</p>
<p>La torre si volge una isvolta di cinque braccia e tre braccia pell'altro canto, e quivi è l'uscio che va in quel luogo primo, che sta in questa forma: nella parte delle dodici braccia io ne piglio quattro in su una de l'entrate, donde che mi rimane otto braccia poi per uno verso, e undici pe l'altro. E di quelle quattro io v'ho fatto uno muro di due braccia di vano, e in quelle due braccia io ho fatto una scala che s'alza braccia cinque, e poi mi volto e girone un'altra in su due archi di cinque braccia larghi, e uno pilastro d'uno braccio e mezzo grosso tra l'uno e l'altro. E quella parte s'alza altre cinque braccia e va alla prima volta, la quale viene a essere alta da terra braccia dieci, e 'l piano di sotto, e di sopra braccia nove, e questa viene al piano del secondo andito. E per quello medesimo ordine che ho fatto di sotto fo di sopra, per infino a l'ultima volta; e se la Signoria vostra vuole, vi può andare a cavallo.’</p>
<p>‘Cotesto mi piace, ma per loro abitare, pognamo che ci stesse due o tre compagni per una, come possono avere comodità?’</p>
<p>‘Io ho fatto in uno luogo e ho fatto in uno altro: in prima di sotto ho fatto uno cammino come s'entra a mano diritta inel mezzo dell'undici braccia, e postolo due dentro nel muro, e così di sopra pure a quella dirittura, ma non l'ho messo se none uno braccio dentro, perché per una tromba medesima andrà il fumino, e niente di meno sono tramezzate; a man dritta del cammino ho fatto una finestra d'uno braccio e mezzo larga e alta quattro braccia. Mezzo braccio il primo piano alto da terra e a uno braccio d'altezza una volte dove si gitterà l'acqua; e poi due altri tramezzi da tenere una secchia d'acqua e altri vasi, cioè bicchieri, e guastade, e candellieri e simili cose; e per una balestriera che sarà in essa da capo e da piè averà lume, e dall'altra parte, cioè da mano manca, ne sarà un'altra di quella medesima grandezza, come dire uno armario ferrato, o vuoi dire conserva, sotto la scala; ma dalla parte opposita sarà da tenere legne, e 'l destro dove ho lasciati certi rilassi per l'acqua che piove su per lo tetto della torre e va giù per lo muro dentro, in modo che porterà via la bruttura al fosso. E così gli acquai ancora sono ordinati per modo che tutta l'acqua che si gitterà e quella che pioverà andrà in quella fogna.’</p>
<p>‘E donde aranno l'acqua da bere?’</p>
<p>‘Faremo uno pozzo di fuori inverso la città a ciascheduna torre, che si potrà tirare l'acqua per infino alla cima, ognuno dalla sua finestra.’</p>
<p>‘Halle fatte tutte a questo modo?’</p>
<p>‘Signore sì’</p>
<p>‘Domani lo voglio vedere: per certo, se così è, cotesto molto mi piace.’</p>
<p>‘Voi lo vedrete. E veduto che la Signoria vostra n'ha una, l'ha vedute tutte.’</p>
<p>‘Sia, col nome di Dio domani verremo. Vatti a dormire e domattina sia qui per tempo.’</p>
<p>La mattina seguente per tempo ognuno coll'ordine di prima venne al lavoro, ma il mio Signore sollecito fu in sul lavoro per tempo innanzi dì, ma credo si ricordasse di quello ch'io gli avevo detto: che volevo che lui dessi la prima zappata. E così fe', ma egli ne diè più di quattro, e più mi fece mettere le corde alla larghezza delle trenta braccia e così di lunga dal muro dieci braccia, e lui prese la zappa e fece quello ch'io ho detto, ma com'egli alzò la zappa per dare in quel luogo, innell'alzare vidde una grande moltitudine di formiche le quali portavano biada, e alcune di quelle piccole che non potevano erano due e tre a portare uno granello di biada, le quali facevano monizione lì in uno certo loro foro innella terra e, vedendo questo, il Signore si ritenne e nolle volle guastare, neanche il suo abitacolo, e tirossi più in fuori, tanto che rimasero salve e sanza alcuno impedimento. E messa poi tutta la moltitudine al lavoro, con grande allegrezza tutti e di buona voglia lavorarono.</p>
<p>E stato il Signore su per lo lavoro un pezzo, confortò la brigata; e poi si partì e andò a vedere quelle torri e andò a cavallo su per le mura con molti e vidde, e su per lo muro, passato tutto quello angolo, cavalcò. E andato a desinare, tutti feciono come erano usati.</p>
<p>E venuta l'ora, come per lo passato, al suono delle trombe al luogo diputato tutti furono al loro lavoro; e così tuttavia di migliore animo lavoravano. El Signore per quello dì per infino alla sera in sul lasciare dell'opera non venne in sul lavoro; e giunto che fu, il Signore subito la prima cosa che adomandasse domandò s'eglino erano stati pagati. Fugli detto che sì. Volsene essere chiaro e così furono domandati tutti se erano stati pagati in sul lavoro; tutti rispuosono di sì e per confermazione pareva che tutti si struggessero di voluntà di lavorare e non pareva da sera ma da mattina, come quando l'uomo è più fresco, e non come stracchi, e così cantando e con voci alte dicendo ‘Viva, viva el Signore!’ E lui con quella allegrezza a tutti diè licenza che andassino a posarsi e per quella sera più non lavorassono. E tutti con quella licenza lo salutorno, e ognuno al suo alloggiamento con grande festa e allegrezza se n'andò. Il Signore ancora fra quella brigata insieme si partì e andonne al suo usato albergo.</p>
<p>Giunto, come ho detto, io che più presto al riposo del dormire che al cibo volentieri sarei andato, ma subito mandò per me, e non altro mi disse se non: ‘Non ti partire.’</p>
<p>Io, benché fatica mi paresse, pure per ubbidirlo non messo in ordine la cena volse che a' piè della sua tavola insieme con lui cenassi, ragionando colli altri, che con lui ancora mangiavano, delle cose che il dì aveva vedute andando veggendo quella valle, parendomi che molto gli piacesse e essendo così dilettevole di cacciare e d'uccellare, il perché pareva che tutto se ne godesse. Dopo molti e varii ragionamenti, si voltò inverso me e domandomi come il lavoro quel dì era passato. Io gli rispuosi: ‘Benissimo. Non avete voi veduto che sono fatti oggi quasi tutti questi fossi, che non sarà domani mezzodì ch'io voglio cominciare a murare il muro di verso la città?’</p>
<p>Lui allora disse: ‘Non lo credo.’</p>
<p>Io pure lo raffermai, lui per niente lo poteva credere, con dicendo <corr resp="ed">che no</corr> e che sì, in modo che mettemo un pegno, cioè una delle sue veste contra una collezzione di ciriege, e così fumo contenti, io per desiderio di vincergli quella vesta, e lui perché gli pareva impossibile che così si facesse in così brieve tempo, e anche perché io sollecitassi che il lavoro si spacciasse presto; e non si curava di perdere, pure che fusse fatto presto. Liberamente disse: ‘Se tu vinci, in quell'ora me la spoglio, in nome di Dio, ma se non è così, tu pagherai le ciriege e anche altro di sopra.’</p>
<p>‘Io pagherò quello piacerà alla vostra Signoria.’</p>
<p>‘Bene sta.’</p>
<p>E così per quella sera fu finito il nostro ragionamento. Vero è che disse essergli piaciute tutte quelle torri per infino a qui sommamente.</p>
<p>La mattina io sollecito, sanza andare altrimenti al suo alloggiamento, prestamente in sul lavoro mi trovai e con sollecitargli e confortargli, mai da loro mi parti' che fu fornito di cavare tutto il fosso intorno intorno. E fatto questo, tutti gli mandai a fare collezzione, benché furono cortesi, perché soprastettono più che 'l dovere solo per fornire il lavoro e anche per compiacermi, sì che io, vedendo questo, allegro ancora me ne andai a desinare, e, subito tornato, gli altri tutti ancora all'ora diputata furono ne' luoghi che gli erano stati consegnati, e, come furono giunti, messi a lavorare la maggior parte de' maestri e lavoranti e gli altri tutti consortiti che lavoravano. In questa forma lavorando per infino all'ora di merenda, fu fatto per infino al piano terreno più che due terzi di quel muro e ispediti tutti i fossi di nettare per infino al fondo ordinato, inel quale in molti luoghi surgeva l'acqua, e di questo ancora ne fu avuto grandissimo piacere che così presto si trovassi surgere l'acqua. El fondo, il quale niente era lungo dal pian terreno, in tutto era dodici braccia.</p>
<p>E così trovandomi allegro così del vinto pegno e sì del buono lavoro che era fatto, andorono a merenda tutti, e io andai allo alloggiamento del Signore credendolo trovare per adomandargli altro oltra la vincita. Era cavalcato, secondo mi fu detto, vedendo il paese e per quello dì per infino alla sera non comparì.</p>
<p>Io presto in sul lavoro sollecitandogli quanto più potevo e a tutti dando buone parole e confortavogli in modo che, tra per amore del principe e anche per lo conforto mio e degli altri, tanto che 'l dì fu circundata al piano terreno tutti quelli fossi e principiato all'opposita parte. La sera, quasi in sul fare della mostra, cioè del lasciare opera, venendo il Signore, un pezzo dalla lunga fe' gridare uno de' suoi, il quale disse: ‘Tu pagherai!’</p>
<p>Credo che lui credeva che appena fussino cavati i fossi e io ancora gli fe' rispondere e dire: ‘Va', va', tu non se' ancora qui, ché ci sarà di quegli che si troverranno errati del doppio!’</p>
<p>E così se ne venne colla sua compagnia. Io gli andai incontro; fatta la debita reverenza, gli dissi: ‘Signore, spogliatevi!’</p>
<p>Allora lui disse: ‘Come?’</p>
<p>‘Non vedete voi come la cosa sta?’</p>
<p>Allora, quando si fu più accostato, vedendo si maravigliò; niente di meno, per darmi un poco di noia, con piacevolezza disse: ‘Io non veggo ancora merlo nessuno murato.’</p>
<p>Io allora dissi: ‘Questo non fu di patto.’</p>
<p>Disse lui: ‘Come no? Non ti ricorda ch'io dissi che volevo che i merli si principiassino?’</p>
<p>E allegomi un testimonio ch'era quivi de' suoi, e lui faccendogli cenno cogli occhi, disse ch'era come lui diceva.</p>
<p>Allora io dissi: ‘Signore, questi sono testimonii da san Gennaio che ne va quattro a danaio. Ma non varranno per questa volta, ché lo faremo dire quando ci sarà il commessario, che so che non dirà una per un'altra.’</p>
<p>E così truffando domandomi se erano stati pagati. Fugli risposto di sì, eccetto che d'un dì, e così, fatto ognuno la mostra de' suoi, come era usanza, se n'andò ogni uomo al suo diputato alloggiamento.</p>
<p>Partitosi il Signore, io in sua compagnia infino al suo alloggiamento andai, e domandandogli licenza e anche il vestito, dissemi ch'io non mi partissi, e così rimanendo, quando gli parve con nuove circunferenze voleva pure che io avessi perduto, nonistante che aveva detto che il lavoro che era fatto era grande più che non si credeva. Ma ciò che diceva, lo diceva solo per truffe; e andandosene a letto mi donò quella vesta la quale aveva indosso, e disse che se fusse possibile che 'l dì seguente la fossa fusse fornita, che mi farebbe tal dono ch'io sarei contento: ‘Ma io sono certo di no.’</p>
<p>‘Signore, io non voglio altro dalla vostra Signoria se none ch'io possa disporre di loro quello che a me piace.’</p>
<p>‘Sono contento e ancora so quello ch'io farò se questo si fa.’</p>
<p>‘Orsù, datemi licenza e lasciate fare a me.’</p>
<p>E così partendomi n'andai al mio alloggiamento, e lui in su queste parole s'adormentò.</p>
<p>Non con meno sollecitudine la mattina seguente che la passata mi trovai in su l'opera, e con gran sollecitudine e amore gli confortai tutti al lavoro, e dissi a ciascheduno soprastante che quello dì volessino sollecitare la brigata, perché il Signore disiderava molto vedere fornita questa muraglia intorno. E così dissono tutti di buona voglia di fare quanto a loro fusse possibile, e così con una cellerità e veemenza tutti confortati a questo si missero tutti universalmente con grande amore e allegrezza al lavoro, e feciono innanzi desinare tutti quelli merli; e andati a fare collezzione, tutti prestamente, sanza aspettare l'ora furono in sul lavoro intorno al muro all'opposito della fossa, cioè dall'altra parte, si missero che non fu l'ora della merenda che tutto fu spacciato. Veduto questo, presto andai al padiglione del Signore e trovandolo che giucava a scacchi, subito mi domandò: ‘Che si fa?’</p>
<p>Risposi: ‘Signore, montate a cavallo, e vedrete.’</p>
<p>‘Come? – disse – saria già che tu avessi fatti i merli?’</p>
<p>‘Voi vedrete ancora altro.’</p>
<p>‘Bene, lasciami fornire questo giuoco, e verrò a vedere.’</p>
<p>E così spinto una pedona presto e sotto la guardia d'un cavaliere con uno dalfino diede scacco matto al compagno e, finito il giuoco, montò a cavallo e venne al luogo dove non credette trovare el lavoro che vidde fatto. Maravigliandosi, subito comandò che mi fusse donato cento ducati per un altro vestito; oltra alla promessione che mi fe' buon viso, che non l'ebbi men caro quello che quello che lui m'aveva donato. E non è dubbio che quando l'uomo serve uno signore, il secondo pagamento è il mostrare averlo a grado e di parole gratificarlo, però che a colui che serve gli è grande consolazione quando vede che gli è accetto il suo servire.</p>
<p>E così andò vedendo per tutto e molto si contentò. E io allora dissi: ‘Signore, la promessa che la vostra Signoria mi fe' voglio che me l'attegnate.’</p>
<p>Rispuose e disse: ‘E che cosa è?’</p>
<p>‘Che io facessi a mio senno di questa brigata.’</p>
<p>Mi rispuose che era contento e dissemi: ‘Fa' come ti pare.’</p>
<p>Poi disse: ‘Ma che ne vuoi tu fare?’</p>
<p>‘Vedretelo adesso.’</p>
<p>E così dissi a tutti che lasciassino opera e andassino a riposarsi. Quando vidde questo, gli piacque e funne contento, e loro tutti allegri con grande grida e canto dicevano: ‘Viva, viva il Signore!’ E a me ne portarono benivolenza e per quel dì non fu lavorato più, e ognuno con allegrezza se n'andò al suo alloggiamento; il Signore andò circundando il lavoro e poi si tornò al suo alloggiamento.</p>
<p>La sera mandò per me e domandomi quello che restava a fare e io gli dissi: ‘Le torri degli angoli retti e le porti.’</p>
<p>Lui allora mi disse: ‘Ben, che ordine è dato, che non s'abbia perdere tempo?’</p>
<p>‘L'ordine è buono. La Signoria vostra debbe avere veduto la quantità delle pietre che sono condotte per infino a ora intorno al nostro lavoro. Voi sapete che questi tre dì passati che il vostro commessano non ha atteso ad altro se none al condurre di queste pietre che per queste torri bisognano.’</p>
<p>‘Credi tu che ce ne sia tante che siano bastevoli a tutte queste torri?’</p>
<p>‘Credo di sì, più presto n'avanzerà.’</p>
<p>‘Ben, piacemi. E' si vuol fare che non manchi niente, acciò che questa opera si spacci presto, perché intendo non partirmi che sia fornito, come ho detto, queste muraglie di tutto quello che a loro s'apartiene.’</p>
<p>‘Signore, questo non bisogna dubitare che presto non sia fornito tutto quello che dice la vostra Signoria; considerato esserci le pietre in ordine e i maestri e calcina e tutto quello che fa di bisogno, non dubitate niente.’</p>
<p>‘Mi piace assai quello che tu di', ma arei caro d'intendere in che modo tu vuoi fare questa torre.’</p>
<p>‘'Signore, potrebbe essere che la vostra Signoria la farebbe forse in altra maniera che questa. Io vi dirò com'io l'ho disegnata nella mente mia di farla: se a voi piacerà, la faremo in questa forma, se none, in quella forma che vorrete voi si farà.’</p>
<p>‘In buon'ora sia. Di' pure come tu hai disegnato, e poi lo vedrò.’</p>
<p>‘Il modo che io ho disegnato si è questo come ora vedete: già sa la Signoria vostra che io la fo tonda, cavata del quadro di quaranta braccia, e poi la riduco al tondo, che viene a essere cento venti braccia di giro; e fo grosso el muro sette braccia, inel quale <corr resp="ed">fo</corr> una scala, la quale sarà di vano braccia due e 'l muro di fuori della città viene grosso braccia sei, poi si riduce, così come dire una luna, nel più sottile braccia due; e questo viene inverso la città e participa la sesta parte di questo tondo; da l'altre cinque parti si crescono, come tu vedi qui per disegno.’</p>
<p>‘Quanto le fai alte queste torri?’</p>
<p>‘Si possono fare alte quanto vi piace.’</p>
<p>‘Io ti domando quanto le vuoi fare tu.’</p>
<p>‘Se a voi piace, la intenzion mia è ad uno quadro.’</p>
<p>‘Dimmi pure quante braccia, non intendo quadro.’</p>
<p>‘Sono quaranta braccia da terra, che faranno venti sopra le mura.’</p>
<p>‘Sta bene: dentro come le farai?’</p>
<p>‘Dentro saranno in questa forma, che, com'io ho detto di fuori che la voglio fare tonda, el vano dentro voglio che sia quadro, il quale quadro viene a essere venti sei braccia di vano. Delle quali io intendo di fare in mezzo uno pilastro di braccia sei per ogni verso, e per lo mezzo di questo pilastro lasciare un vano tondo di due braccia, donde che m'avanza braccia dieci per ogni verso, sì che gli fo in una partita due camere di dieci braccia l'una, e l'altra una sala di braccia venti lunga e dieci larga, e uno andito, che disparte la sala da le camere, di braccia quattro per uno verso e pell'altro dieci braccia; e da l'una volta a l'altra per altezza braccia dieci.’</p>
<p>‘Dico che ogni cosa mi piace, ma vorrei che se per caso venisse che questa scala per qualche cagione si perdesse, che si potesse andare per altra via, e ancora l'acqua vorrei intendere in che modo se n'arà.’</p>
<p>‘La scala, Signore, andrà innell'una parte di questi anditi che è in mezzo tra le sale e le camere e sono, come ho detto, di quattro braccia e dieci braccia lunghi e dieci sarà alto, sì che una scaletta d'uno braccio di larghezza basterà per andare una persona inanzi a l'altra, e ancora per uno bisogno si farebbe d'uno braccio e mezzo. Io piglio le dieci braccia in testa e folla alzare quattro dall'altra, e poi in testa mi rivolto con uno arco e alzerollo su due braccia, e poi l'altra partita mi rivolto indietro dall'opposita parte del muro e ritorno in cima della scala alla dirittura del piè perpendiculare; e così me n'andrò su con questa scala segreta di volta in volta infino all'ultima di sopra.’</p>
<p>‘Quante volte ci fai?’</p>
<p>‘Io intendo di farcene quattro.’</p>
<p>‘Mi piace bene ogni cosa, ma e' mi pare che sia meglio a farcene cinque, perché sarà più alta e più eminente.’</p>
<p>‘E così si farà.’</p>
<p>‘L'acqua non m'hai tu detto: forse tu vuogli che per quello vacuo di quello pilastro sia uno pozzo?’</p>
<p>‘Signor sì.’</p>
<p>‘Starà bene. Dell'altre comodità che accaggiono a volerla abitare tu l'adatterai in quelli luoghi ne' quali meglio staranno, come saranno cammini, acquai e luoghi commodi a l'uomo.’</p>
<p>‘Di questo io adatterò ogni cosa in modo che starà bene, e l'acqua che sopra essa pioverà l'ordinerò che si coglierà in uno o in due luoghi, e tutta andrà per uno doccione tondo che sarà per lo mezzo del muro, e smaltirassi per una fogna, o vero ch'ella andrà nel fosso.’</p>
<p>‘E la entrata dove farai?’</p>
<p>‘Io la posso fare in più luoghi: di sotto per lo primo andito e per lo secondo ancora, di sopra per lo piano delle mura. Guardate dove più vi piace.’</p>
<p>‘Di sopra dalle mura mi piace più che in nessun altro luogo. I lumi della scala per bombardiere e balestriere, e ancora per finestre, quando venisse, a quelli luoghi che non fusse detrimento. E nella sommità come l'ordinerai?’</p>
<p>‘Io farò in prima i beccatelli e merli, e poi farò un buono suolo grosso di tre o quattro braccia, e si farò dintorno che il diamitro sarà dodici o sedici braccia, d'altezza sarà per infino a dieci o dodici, secondo più vi piacerà; coperto, e potravi stare guardia o quello vi parrà; e quella scala segreta farà capo in quello luogo. E questo luogo verrà coperto di sopra in modo quasi come dicessi un campanile, e nella cima mettere una palla tonda con una bandiera.’</p>
<p>‘Mi piace, ma quando ella sarà fatta, ti dirò quello voglio che stia nella sommità. Come fai tu conto di coprire questo luogo?’</p>
<p>‘Io il coprirò, o volete di legname o volete di muro, cioè una volta.’</p>
<p>‘Maisì che vuole essere di muro, per ogni modo e per ogni ragione e per caso che potesse occorrere o di fuoco o d'altro. Quanto gli è di spazio da questo tondo a' merli?’</p>
<p>‘Vi sarà nove braccia dintorno.’</p>
<p>‘Mi piace, ma vorrei che alla seconda volta di sopra, cioè alla penultima volta della torre, fusse di fuora una cornice d'uno braccio, perché quando l'uomo fusse lì a quella dirittura potesse pigliare un poco di recriazione, ché andare su per queste scale a volte, cioè a chiocciola, avolgono altrui il cervello; faccendole ben piane a tuo senno, ché per certo, dove potessi fare scale, per altra via mai in mia lavori ne farei, massime in luoghi che avessino a 'ndare alti; e intorno alla cornice far fare uno parapetto di ferro in modo che ci si vada sicuro.’</p>
<p>‘Mi piace che la Signoria vostra l'abbia detto, perché io l'aveva ordinata a ogni modo questa cornice.’</p>
<p>‘Quello che è da fare che domattina si metta a ordine, ché mi pare mille anni che una ne sia fatta.’</p>
<p>‘Io compartirò domattina e' maestri e' lavoranti intra tutte quante, ma arei caro vi fusse la vostra Signoria.’</p>
<p>‘Ben sai che a ogni modo vi voglio essere. Vien pure domattina per tempo qui , e io verrò.’</p>
<p>Partendomi la mattina per tempo dove m'aveva comandato fui e trovatolo, come quello che era a ogni sua faccenda sollecito, ma a questo era molto aveduto e volonteroso, donde che lui mi disse: ‘Molto se' stato.’</p>
<p>E prestamente accavallò, e l'opera ordinata con tutta la moltitudine sparta a luogo per luogo, cioè in otto come era loro imposto inverso le parti meridionali fu il primo nostro restaculo. Ordinata egli la torre secondo che era stata la sera dinanzi disegnata, e così furono distribuite tutte in quella forma e scompartiti i maestri a ciascheduna tanti. Fu, veduto e pensato che, considerato che ogni cosa era preparata, tante pietre cotte e vive come calcina e altre cose necessarie, che in due dì si dovevan fornire. Altro non mi dice, se non che mi domanda la crosta di fuora: di che misura io fo le pietre e in che forma. Io dissi: ‘Signore, elle sono quelle quivi. Andiamo e vedrete la forma e la misura.’</p>
<p>E giunti che fumo ivi, gli mostrai, delle quali mi disse: ‘Di che misura l'hai fatte fare?’</p>
<p>Rispuosi e dissi: ‘Egli è vero che c'è di variate misure, ma la più comune sono tre braccia grosse, l'altre misure sono la metà, cioè uno e mezzo, e di sbozza uno quarto, e chi uno terzo, secondo che è accaduto, chi più e chi meno, ma meno grosse né lunghe non sono.’</p>
<p>‘Dimmi quanto piglieranno nel muro.’</p>
<p>‘Il meno che piglieranno del muro sarà uno braccio e quarto, e poi l'altre di sopra il meno due braccia e mezzo, e alcuna più.’</p>
<p>‘Al nome di Dio sia. Èvenegli tante che bastino?’</p>
<p>‘Sì, d'avanzo.’</p>
<p>‘D'altro non ti priego, se non che tu sia a queste sollecito, che le vadino bene, secondo che l'hai dato a intendere.’</p>
<p>‘Non dubitate, ché ho speranza che si faranno presto e bene.’</p>
<p>‘In quanti dì credi che ne sia fatta una?’</p>
<p>‘Io vi prometto che non è oggi a quattro dì che voi vedrete cosa che vi piacerà. Altro non voglio dire, se non che per oggi e per domane andiate a sollazzo, e poi vedrete che il lavoro sarà fatto. Lasciate pur qui il commessario e vedrete tra lui ed io quello si farà.’</p>
<p>‘Sia, in nome di Dio. Io adunque andrò a vedere la valle di sopra, poiché tu mi di' che è sì bella.’</p>
<p>E partendosi lui, noi rimanemo e in modo sollecitamo e ordinamo che in questi due dì tutte queste otto torri furono fornite.</p>
<p>Tu potresti dire: questo è impossibile. E fu pur così, ché compartiti a ognuna mille cinquecento maestri, l'aiuto degli uomini assai e degli ingegni da tirare su le pietre e calcine con falconi di legname, ordinati in modo che con gran destrezza e abilità si murava pietre vive e anche dell'altre secondo che bisognava, perché non mancava alcuna cosa che fusse atta a questa opera. In prima il nerbo principale, colui che era capo di questa opera e signore che non lasciava mancare i danari, perché tutti erano stati pagati l'un dì pell'altro secondo era stato ordinato, poi c'era di tanti varii luoghi maestri e buoni, ché per ingegno non mancava, ed esendocene tanti e varii a ogni bisogno che mancava o che accadeva di qualunque cosa, erano subito trovati ingegni o di legname o d'altro che più atto stato fusse secondo quella cotal cosa. Venuti i detti dì, il Signore in sul lasciare opera la sera giugne in sul lavoro e veduto, benché più di lunga l'aveva viste, ma non gli pareva possibile, quando tutte le vidde fornite, disse se noi l'avamo fatte per incantamento.</p>
<p>Io rispuosi e dissi che noi l'avamo fatte con arte di più cose. Poi mi domandò se dentro erano tutte ordinate come gli aveva dato a 'ntendere. Rispuosi: ‘La Signoria vostra domani le potrà vedere, le quali hanno le loro bombardiere e balestriere e tutte quelle cose che a loro s'appartengono. Io dico, Signore, che quando voi l'arete vedute, credo che direte: Qui non manca finestre né porte né scale né cammini, neanche dell'altre commodità che fatto essere si possa in simili altri luoghi. Una cosa ci manca che sanza la vostra Signoria non l'ho voluta fare.’</p>
<p>‘Che cosa è questa?’</p>
<p>‘Il nome di ciascuna.’</p>
<p>‘Maisì che questo si vuole a ogni modo e, come ti dissi quando me la disegnasti, che il nome volevo porre io, sì che verrai stasera a me e dirotti il nome di tutte.’</p>
<p>E così si parti, e tutti fatta la mostra se n'andorono al loro alloggiamento.</p>
<p>Venuta la sera e innanzi alla sua presenza appresentatomi, mi disse ch'io cenassi quivi, e nel cenare ragionamo più cose, infra l'altre ragionamo dell'essere di quella valle di sopra, la quale sommamente lodò, e dell'onore <corr resp="ed">gli</corr> era stato fatto proprio da quello il quale, quando v'andai, lui ne fece a me per suo amore.</p>
<p>Lasciati adunque questi ragionamenti, ritornò alle nostre torri sì della bellezza e sì anche della prestezza, e disse in presenza di quelli signori che erano ivi, disse: ‘Va' e sia sollecito, ché ti prometto che, fornito che siano le porti, io ti farò tal dono che sarai contento da me, e ancora qui il nostro commessario non si lamenterà.</p>
<p>El nome che voglio che abbino queste torri sarà questo: che le due torri che sono inverso meridie abbi ciascheduna il nome del suo vento, e così quelle d'oriente, e così settentrione e occidente, benché alcuni voglino che siano dodici, noi supirremo degli altri in un altro luogo che io l'ho nella mente.</p>
<p>E voglio che tu mi truovi parecchi maestri buoni, li quali faccino a ogni torre una figura di bronzo, a similitudine di quel vento, con una bandiera in mano, che la tenghino ben ferma, acciò che se spira quel vento, la faccia voltare in modo sia congegnata e, se possibile fusse, che tenessino una tromba in mano, e quando vento traesse sonassono, come dice che facevano quelle che fe' fare Alessandro a Monte Caspi.’</p>
<p>‘Di questo, Signore, non dubitate, ché troverremo maestri che le faranno, e ancora io, quando bisognasse, ne farei la parte mia. Del fatto del sonare ho per oppinione che ancora si farà se non con qualche strumento che ogni volta che trarrà vento, quello cotale strumento farà tale e sifatto strepito, che si sentirà un buon pezzo da lunga.’</p>
<p>‘A questo si vuole dare ordine che elle si faccino in questo mezzo che si mureranno le porti’</p>
<p>‘Manderò per maestri dove ne sarà e presto saranno fatte. E l' nome loro adunque?’</p>
<p>‘Aspetteremo di fare questi simulacri di questi venti e a ciascheduno si darà il nome e la forma che vorranno avere. Ma a ogni modo voglio facci fare adesso una pietra di marmo dove sia scritto il nome loro in ciascheduna, in modo s'intenda per ognuno che le vedrà.’</p>
<p>E così feci che nel fregio della cornice da capo, il quale era largo uno braccio, di lettere grandi, a quelle due d'oriente Eurus, cioè torre Euriana, cioè ne l'una, e ne l'altra torre Subsulanus, cioè torre Subsulana. A l'altre due d'occidente l'una Zeffirus, cioè torre Zeffira, l'altra Circinus, cioè torre Circiniana. L'altre due meridiane l'una Nottus, cioè torre Nottusiana, l'altra Africus, cioè torre Africana. In settentrione due altre: l'una si chiama Corus, cioè torre Coriana, l'altra Boreas, cioè torre Boreana. Questi sono e' nomi delle otto torri della nostra città.</p>
<p>Fatta questa nota di tutte, secondo che a lui piacque, mi disse: ‘Domani le voglio andare a vedere, e tu da' ordine a far fare queste lettere in ciascheduna come è detto; e alle porte domattina si piglierà ordine prestamente.’</p>
<p>La mattina il Signore sanza bisogno di ricordo fu presto e sì mi domanda in che modo io intendo d'ordinare queste porti. Risposi: ‘Io l'ho pensate di fare in modo ch'elle staranno bene.</p>
<p>Niente di meno missi la brigata a cavare questi fondamenti. E nel tempo che si caveranno e riempierannosi questi fondamenti per infino al piano terreno a uno braccio a presso, e io ve ne disegnerò una, e in quella potrete intendere tutte l'altre, perché tutte aranno una forma.’</p>
<p>‘Bene, io andrò a vedere queste e tu fa' che tempo non si perda. E verrai a desinare, ché io a ogni modo ho caro d'intendere in che modo elle abbino a stare.’</p>
<p>E così messi a lavorare tutta la moltitudine a cavare questi fondamenti, e ordinato la ghiara e la calcina, venendo l'ora del desinare, andai. E subito giunto dinanzi a lui mi disse di quelle torri che aveva vedute, molto gli piacevano: ‘Che se le porti tu fai che sia nel grado loro, in quel modo a me piacerà assai.’</p>
<p>‘Di questo non dubitare, ché farò ancora che staranno meglio.’</p>
<p>‘Se tu le fai pure così, basta.’</p>
<p>‘Voi le vedrete, io ve ne disegnerò una qui al presente.’</p>
<p>‘Maisì, disegnamene una, ch'io la vegga.’</p>
<p>Io cominciai a disegnare in questa forma, perché considerato le torri maestre sono quaranta braccia di quadro, io a questo quadro de' <corr resp="ed">porti</corr> ne tolgo la metà più di spazio, perché piglio un quadro di sessanta braccia; e preso questo quadro, io lo sparto con una linea nel mezzo per ogni verso, cioè in croce, come vedete qui disegnato. E su questo mezzo, tra l'uno angolo e l'altro, io fo la porta, la quale fo larga dieci braccia e alta quindici. La ragione perché la fo alta quindici diremo quando tratteremo delle misure delle porti. M'avanza braccia cinquanta da l'uno canto e da l'altro della porta, di che è venticinque per ciascheduno lato <corr resp="ed">delle quali io ne piglio cinque braccia per ciascheduno lato</corr> a canto la porta. E poi in su ogni angolo giro un tondo, secondo mi viene grande, non uscendo dell'angolo, cioè de' cantoni. E così in su ciascheduno vi fo questa torre tonda, sì che gli tocca di diamitro venti braccia a girarla a tondo; già nelle torri vi dissi quanto voltava intorno, cioè tre cotanti quanto è il diamitro, sì che da l'una all'altra è venti braccia, tanto per lo diritto delle porti quanto per lo diritto delle mura.’</p>
<p>‘Dimmi, quanto farai tu grosse le mura di questa porta?’</p>
<p>‘Tanto quanto l'altre, quattro braccia.’</p>
<p>‘Tu di' che questo quadro è sessanta braccia: come spartisci queste torri? Quanto fai che sia da l'una a l'altra?’</p>
<p>‘'Trattone la grossezza delle mura, mi resta uno quadro di trenta due braccia; di questo quadro restami di vano tra l'una porta e l'altra, io ne piglio venti braccia inverso la città, e anche pell'altro verso fo uno muro d'un braccio grosso, sì che verria a restare di vano braccia cinque da questi due canti inverso le mura, ma faremo che saranno sei, perché le mura per quel verso bastano di tre braccia, perché non v'è pericolo di bombarde.’</p>
<p>‘Ora, se tu pigli queste venti braccia, che vi farai?’</p>
<p>‘Fovi una volta di sopra in croce alta venti braccia, sopra la quale faremo poi abituri in modo che, se bisognerà, s'abiteranno.</p>
<p>Le scale per andarvi su faremo intra quelle due mura delle sei braccia; e ci resta di sopra uno spazio di trenta quattro braccia per uno verso e venti pell'altro, donde si potrà fare di sopra una sala di dodici braccia larga e venti lunga, e due camere di dieci braccia l'una e una cucina e altre cose che bisognano.</p>
<p>Le due torri dinanzi e anche l'altre due sopirranno a tutto quello che bisognerà, sì per munizione e sì per cucine e per tutto.’</p>
<p>‘E quanto la vuogli tu fare alta questa stanza?’</p>
<p>‘Farolla dieci braccia.’</p>
<p>‘E di sopra poi che vi vuoi fare?’</p>
<p>‘Non altro, se none lasciarla scoperta e in beccatelli merlata intorno intorno.’</p>
<p>‘E le torri, quanto vuoi poi ch'elle vadino alte?’</p>
<p>‘Dieci altre braccia, merlate in beccategli come l'altre grandi; e con quella cupoletta come che quelle, perché voglio ancora a quelle che vi sia su una figura di bronzo o di marmo, con qualche cosa, secondo mi parrà che stia bene.’</p>
<p>‘Infino a qui mi piace, ma vorrei intendere come fai in quello fondamento.’</p>
<p>‘El fondamento sarà in questa forma: che io fo empiere di ghiara e di calcina tutti questì quadri, eccetto che lascio uno spazio di venti braccia di vano, quando l'ho alzato uno braccio solamente. E così alla dirittura di ciascheduna delle torri lascio un vano di tre braccia per infino all'acqua.’</p>
<p>‘Quello perché?’</p>
<p>‘Io lascio questi vani nelle torri per farvi un pozzo per una.’</p>
<p>‘Ma dimmi, non basteria uno pozzo, o due il più, sanza farne tanti?’</p>
<p>‘Io gli fo questi per più cagioni: l'una per l'acqua, l'altra per cagione de' terremuoti; se caso fusse, non sono sì pericolose, benché questo paese non pare da dovere essere contaminato da terremoti.’</p>
<p>‘Per che cagione?’</p>
<p>‘Dirovelo: perché la scorza della terra non è troppo grossa; e per questo ne' meati della terra non si può congregare vento, e per questo non bisogna avere troppo sospetto di terremuoti. Niente di meno non nuocono. E quello spazio delle venti braccia io intendo di fare una volta di sopra, che ne verrà tanto alta che, quando sarà tempo, vi si potrà andare con una barchetta di sotto. In modo l'ordinerò che la notte si potrà chiudere o con catene o con qualche altra cosa, cioè a modo di rastrello o di ferrata, in modo sarà sicura.’</p>
<p>‘Piacemi, fa', pure che non si perda tempo e che domani io vegga qualche principio, ma per oggi non voglio venire a vedere, perché voglio andare vedendo quest'altra parte della valle verso il fiume Averlo.’</p>
<p>Io, tornato in sul lavoro, trovai cavati i fondamenti e ripieni di ghiara e di calcina per infino al termine dato. Quando viddi questo essere fatto, mi piacque assai e feci fare uno muro di grossezza d'uno braccio intorno a questi fondamenti e intorno a' rilassi del tondo delle torri; e ancora le venti braccia di mezo con certi vani di braccia uno, che rispondevano nello spazio di braccia venti. E così farò uno vacuo di braccia otto per lo mezzo da l'una torre a l'altra, con una volta a mezza botte; e questa sarà dall'uno canto all'altro delle venti braccia, e andranno queste tre volte ad uno equale d'altezza; saranno sopra al piano terreno quattro braccia. Sì che, veduto questo ordine, e quegli maestri, che avevano a fare questa opera, m'intesono i principali tutti; con gran sollecitudine e buono animo tutti lavorarono, e sanza altro fu inteso, e chi a murare e chi a fare l'armadure delle volte, tanto che in quella sera, cioè per quello primo di per infino alla sera, furono fatte le prime volte di sotto del piano terreno e colle scale e usci appartenenti a' luoghi.</p>
<p>Sì che stava ogni cosa bene ordinata e bene seguita. Io la sera andai allo alloggiamento del Signore, credendo che fusse tornato, e lui era rimaso, secondo mi fu detto, per vedere quella valle Averla. E così io me n'andai al mio alloggiamento e la mattina per tempo e prestamente con grande sollecitudine io fu' al lavoro. Giunto al lavoro e ordinato a' capomaestri quello ch'io volevo fare, a ciascheduna ne die' quattro principali, i quali avevano a guidare tutti gli altri <corr resp="ed">ognuno</corr> la parte sua. Essendo le pietre tagliate e tutte appresso al lavoro ordinate, e così per le porte e anche per gli altri membri, come sono usci, e finestre, e balestriere, e bombardiere, e tutte quelle cose opportune che bisogno faceva, fu messo grande sollecitudine, in modo che quel dì secondo fu pareggiato all'altezza delle mura, cioè venti braccia alte dal piano terreno; e tutti i suoi luoghi, ordinati secondo il bisogno di simile luogo, furono forniti. E venuta la sera, sanza altro dire, tutti per lo dì seguente sapevano quello che avevano da fare, e così tutti andorono al loro alloggiamento. Andando io per intendere quello che era del Signore, non mi fu altro detto, se non che non era tornato. Intendendo io questo, l'ebbi quasi caro, per cagione che io avevo speranza il dì seguente fornirle, e così me n'andai ancora io al mio alloggiamento. E la mattina per tempo mi trovai in sul lavoro, e tutti, rivedendo per quel dì terzo il lavoro e sollecitato in modo che tutte queste otto porte furono fornite, eccetto che alcuno suo rilasso ch'io fe' rimanere dinanzi a le porte e alle torri, tanto inverso la città quanto di fuori, per cagione se più una cosa che un'altra, o di lettere o d'altra cosa memorabile, lui ci volesse. E tutti gli ordini prescritti oservati sanza nessuno scandalo, io allora mi ritrovai coll'animo molto contento.</p>
<p>E la sera andato al padiglione, mi fu detto che 'l Signore doveva tornare; io con allegrezza aspettavo la sua tornata, ma pure era tardi, quando tornò, ma regnante Febo assai chiaro pur si discerneva l'andare. E giunto, subito disse come n'aveva veduta una nel passare fatta, ma perché era di notte non l'aveva così bene potuta comprendere, sì che, scavalcato e a riposo messo, mi domandò: ‘A che termine stanno l'altre?’ Io gli dissi tutto, e lui allegro e contento mi domandò quello che resta a fare.</p>
<p>Io gli dissi che altro non resta se none gli antiporti, e ancora, da l'uno angolo retto a l'altro, il muro, il fosso e le porte, le quali non saranno tanto alte, né le mura, né le porte.</p>
<p>‘Ma, dimi, quanto vuogli tu fare alte le mura da l'uno angolo a l'altro?’</p>
<p>‘Io le voglio solamente fare alte sei braccia sanza i merli, e poi i merli, e grosse quattro braccia, e <corr resp="ed">tanti gradi</corr> che di terra per tutto diverso la città si possa andare.</p>
<p>E nel mezzo tra l'uno angolo a l'altro farò la porta, la quale farò in questa forma: che piglierò un quadro di trenta braccia, donde che mi avanza dodici per parte. Le mura fo io grosse quattro braccia per ogni verso; io piglio poi un muro di grossezza d'uno braccio, distante sei da queste grosse quattro; e in questo vano in una parte fo la scala d'andare di sopra, cioè una da una parte, e l'altra dall'altra parte per l'opposito, cioè l'una inverso la città e l'altra per lo contrario, in questa forma come qui il fondamento è disegnato. L'altezza sua quadra sarà, cioè trenta braccia. E in questo vacuo delle sei braccia si farà abituri e luoghi da quegli che guarderanno, e anche da ricogliere gli dazii, secondo che sarà ordinato per voi, Principe. E a questa intendo di fare il ponte levato di dieci braccia per lunghezza e così le bíanchettel sue da canto, le quali risponderanno in quel vano delle sei braccia. E di fuori uno rivellino in triangolo, alto solo braccia dodici, merlato e in beccategli, e così la porta in quella forma co' merli e ' beccategli.’</p>
<p>‘Mi piace, ma parmi che tu facci questo quadro alto venti braccia, e poi su ogni cantone un torricello quadro di dieci braccia; e solo il muro di questi basta grosso due, e arene sei di vano, in modo si potrà usare a qualche comodità, e con beccategli e merlate, e sarà ancora a vedere più bella.’</p>
<p>‘E così si faccia, sì come piace alla vostra Signoria.’</p>
<p>‘Vorrei che tu mi ricordassi quanta distanza è da l'uno angolo retto a l'altro.’</p>
<p>‘Èvi dieci stadii.’</p>
<p>‘Or dimi quante torri vi vuoi fare e di che grandezza le farai.’</p>
<p>‘Dalla porta per infino all'angolo gli verrà dieci torricegli di dodici braccia quadre, tanto per l'uno verso quanto pell'altro, e d'altezza e di larghezza, è così; sporterà in fuori braccia otto, e dentro al pari del muro. Il suo muro di fuori sarà grosso braccia quattro, e da canto due; e inverso la terra uno braccio, sì che viene a 'vere <corr resp="ed">un vano per un verso</corr> di braccia otto e l'altro di braccia sette, e per uno uscio che passerà per le mura libero a ognuno, e di sopra una volta con una scala per andare, se bisogno facesse, di sopra in beccategli merlata, come dell'altre. E in fine di questo muro, o vuogli dire al principio, a ogni angolo io ne farò una di braccia venti per faccia e alta a quella misura e non più; e questa arà due volte.</p>
<p>E così ogni cosa avete inteso. E così vengono tutte l'altre. Le torricelle vengono distante l'una dall'altra braccia dugento, poco può variare dal più al meno.’</p>
<p>‘Questo ordine mi piace, pure che non si perda tempo, sì che fa che domani che si mettino a ordine, il che quanto più presto si spaccia, tanto sono più contento. E al fatto de' porti, io verrò domani a vederle e ivi vedremo quello che s'arà da fare.’</p>
<p>Per quell'ora sopra queste cose non fu altro detto, se non che a tavola posti, mi bisognò fare collezzione, e cominciò a narrare il sito di quella valle dove era stato e del piacere d'uccellare, e cacciare, e d'altri sollazzi che aveva avuti. El sito disse che era in questa forma: che come furono sopra una strada lungo questo fiume Averlo e cavalcati forse quattro miglia, questa valle era circa due miglia larga il più, e trapassati alquanto si ristrinse in meno d'un mezzo miglio; quello luogo aveva alte le sponde di là e di qua altissime.</p>
<p>‘E riguardando alto viddi due scogli l'uno a l'opposito dell'altro che pareva che combattessono insieme. Il fiume di sotto quasi le ripe tagliava. Del fiume non ti dico, perché l'hai visto e sai quanto egli è chiaro e pulito, egli è ivi che tu vedresti nel fondo ogni minima cosa. E passati quella poca punta, come quasi a uscire d'una porta, mi s'allargò la vista maravigliosamente e scopersemisi una pianura che so che dieci miglia per ogni verso non mi bastava a vedere. Non credere che tutta fusse terreno questa pianura, perché la maggior parte era acqua, perché mi scoperse questo parendo come a dire la metà acqua e la metà terra. Io viddi essere per mezzo di due miglia di larghezza, dove che più stretto mi paresse, e dove più largo non erano tre miglia; di che io vedendo questo, domandai come si chiamava. Mi fu detto: Questo si chiama il lago Averlo. E dettomi che faceva bonissimi pesci e gran quantità, di che mi parve che fusse utile cosa per rispetto di questa nostra città.</p>
<p>E sguardando intorno per lo paese mi pareva molto ameno e fertile, considerando ch'io non vedevo se none olivi e vigne assai, e domandando mi fu risposto che vi nasceva bonissimi vini, olio e grano, e molti altri frutti utili al vivere de l'uomo. Basta, ché 'l sito è bello e bellissimo e molto mi piace, e quando sarà tempo l'andremo meglio a esaminare. Lasciamo stare di questo, fa' che domattina sia sollecito, ché io sarò ancora ivi, e che si dia ordine a quello che s'ha a fare.’</p>
<p>E così mi diè licenza per quella sera e io mi parti'. La mattina per tempo, giunto in sul lavoro, e messi tutti li maestri e ' lavoranti a quello che era ordinato, e scompartitogli in otto parti tutti co li antedetti modi e ordini, dato loro a intendere quello ch'io volevo fare, e così ricordo a' soprastanti il loro officio, in questo il Signore venne e, vedendo ognuno attendere al suo lavoro, ne pigliò piacere e disse: ‘Andiamo a vedere queste porti.’</p>
<p>E così giunto alla prima, che era meridionale, si fermò così un poco dinanzi, e guardolla quanto gli piacque, e mi disse che molto gli piaceva, perché a suo modo stava, e che voleva andare a vederla dentro, e che in quegli rilassi si vuol mettere una tavola di marmo, suvi lettere le quali dichino il nome della porta e il millesimo, e in quanto tempo è stata fatta la porta, e tutto il circuito di questa città, e quanti maestri e lavoranti c'hanno lavorato. ‘E a tutte le porti sia questa scrittura, e fa' che siano fatte presto, e qui dinanzi fammi fare un procinto, come dire un cortile, il quale sia quadro per ogni verso quanto è tutta la porta; e sia alto non più che dodici braccia da terra e merlato come pare a te, e la porta basta che sia alta dieci braccia e larga sei. Famelo bello come è la porta, e così a tutte l'altre.’</p>
<p>‘Sarà fatto, ma come ho io a scrivere il nome della porta?’</p>
<p>‘Questa voglio che abbi nome Blandissima.’</p>
<p>E così ordinai che fusse fatta la pietra, e scritta e messa nel luogo che l'era serbato. E lui, entrando dentro dalla porta disse volerla vedere dentro, e scavalcò ed entrò dentro, e per tutto e di sotto e di sopra volse vedere, e in ogni luogo veduto gli piacque, e disse, come aveva desinato, le voleva vedere tutte, e così montò a cavallo e andò via.</p>
<p>E io mi tornai in sul lavoro, e veduto essere fatto gran lavoro mi piacque, e tutti partitisi e andati loro a desinare, e subito venuta l'ora, ognuno al suo lavoro e al suo luogo si ritrovò. Io, riveduti tutti i luoghi e inteso quello era fatto, diedi ad intendere a' maestri da muro quello che s'aveva a fare; e così ordinai quello che per lo Signore m'era stato imposto, cioè delle porte e delle lettere che s'avevano a scolpire. E dati tutti questi ordini, me n'andai dove era il Signore, il quale andava vedendo tutte queste porte, e trovato mi commisse il nome di tutte l'altre sette, li quali nomi dovesse, come detto avevo, a farli scolpire in marmo con quelle altre parole m'aveva detto, e dissemi che a questa seconda la scrivessi «porta Politissima», la terza «porta Filisfoma», la quarta «Sforsfoma», la quinta «Lodosfoma», la sesta «Scanisfoma», la settima «Ottavisfoma»: ‘L'ottava falle il nome a tuo modo.’</p>
<p>‘Adunque, pognalle nome «Averlina», perciò che ella va al fiume Averlo’</p>
<p>E così a tutte le porte pose il suo nome.</p>
<p>E venuta la sera, al riposo con molta allegrezza s'indusse ciascheduno al suo alloggiamento.</p>
<p>La mattina seguente, trovatomi in sul lavoro e già fatta la maggior parte di quello che era stato ordinato, per quello dì fu fornito tutto quello s'aveva a fare per lo fornimento del murare questo procinto della città predetta, tanto e' fossi quanto le mura, e ancora porti e torri e antiporti, e tutta circundata di muri, come era stato diterminato e ordinato.</p>
<p>Finito tutto questo circuito, tanto le mura quanto i fossi e di rieto fossi, i quali l'uno nell'altro rispondevano, e veduto e inteso ogni cosa, volse che ogni persona interamente fusse pagato, e che io vedessi di ritenere quelli maestri che paressi a me che facessino il bisogno, perché si potessino seguitare l'altre cose le quali s'avevano da fare. E il Signore in quel dì per l'allegrezza e festa fece la maggior partita della gente d'arme insieme giostrare, e a squadra per squadra con lance scontrandosi e con altre cose si davano, non perciò che con ferri si percotessino in modo che troppo male si facessono, se non per qualche disavventura alcuni, bene alcuno perciò non si facevano, e così per tutto quel dì si fe' festa e sollazzo.</p>
<p>Venuta la sera, ogni uomo si ridusse al suo alloggiamento. Lui, mandato per me e domandatomi di quello ch'io volevo fare, gli dissi ch'io volevo compartire la città secondo voleva essere ordinata, sì le strade e piazze ed edificii publici e anche privati. ‘Mi piace, ma vorrei intendere – disse – che ordine gli darai; innanzi che tu facci questo, io voglio ordinare la rocca a mio modo, perché e' potrebbe bene essere che questi altri edificii tu gli ordinerai meglio di me, ma questo, perché mi sono pure ritrovato a pigliare e per forza e per altre vie, sì che lo voglio ordinare un poco a mio modo.’</p>
<p>‘In nome di Dio, sia. Adunque la vostra Signoria mi darà ad intendere, e io farò secondo la vostra voluntà.’</p>


<trailer>EXPLICIT LIBER QUINTUS</trailer>

</div2>
<div2 type="capitolo">
<head>INCIPIT LIBER SEXTUS</head>
<p>‘Truovami un paio di seste o due e una riga, ché te lo voglio disegnare in sun un foglio tutto il fondamento, e poi seguiterai secondo ti dirò; e truova uno libro, e scriverrai tutte queste cose, misure e modi ch'io ti dirò, a ciò che se pure t'uscisse di mente, che tu possa ricorre alla scrittura del libro per riavella.’</p>
<p>‘Ecco le seste, il libro e la riga.’</p>
<p>‘Fa' ricordo, adunque, in questo sesto libro di queste dette misure in questa forma; disegna ancora in sul foglio in prima un quadro di quattro stadii, che vengono a essere mille cinquecento braccia, <corr resp="ed">e farai un fosso intorno a questo quadro che sia quaranta braccia</corr> largo; e cavalo sotto dodici o ver quattordici braccia. E quello terreno lo butta dentro da questo quadro, e alza tanto il muro quanto ti porta il terreno. E fagli solo il parapetto e' merli, e poi spiana. E quaranta braccia di distante dal fosso tu ne fai un altro di trenta braccia, il terreno buttalo in dentro; e poi piglia quaranta altre braccia e fa' un altro fosso di venticinque braccia. E poi piglia quaranta e fa' un altro fosso d'<corr resp="ed">altretante</corr> braccia largo, cioè venticinque, e butta la terra inverso l'altro che tu hai lasciato indietro. E poi piglia quaranta altre braccia, e fa' poi un fosso di venti braccia largo e butta il terreno innanzi. E ripiglierai poi quaranta altre braccia e farai un altro fosso di venti altre braccia, e poi una ripresa di terreno di quaranta altre braccia, e fa' uno fosso largo cinquanta braccia; e questo terreno buttalo tutto in quel quadro che ti avanza, che sarà secento braccia. E terrai bene a mente, perché queste fosse e queste mura vanno molto variate, io non so se tel saprò disegnare in modo che tu m'intenda. Il primo fosso, come t'ho detto, voglio bene che vada speditamente, ma il secondo bisogna che faccia nuova volta.’</p>
<p>‘Io credo avervi inteso che vogliono andare come dire quelle volte di quello Laberinto che fece Dedalo per inchiudere il Minutauro.’</p>
<p>‘Maisì, tu m'hai inteso. Ha'ne tu mai veduto nessuno o disegnato o discritto, che ti dessi il cuore di saperlo fare?’</p>
<p>‘Signore sì. Io ve ne disegnerò uno in questo foglio.’</p>
<p>‘Or così se intendi questo, del castello ti darò io poi bene a 'ntendere ogni cosa.’</p>
<p>‘Acciò che paia ch'io abbia inteso, eccovelo qui disegnato così digrosso.’</p>
<p>‘Sta bene, io veggio che m'hai inteso. Son certo nel fare del muro e de' fossi tu t'assottiglierai di mandare queste cose per ordine in modo staranno bene.’</p>
<p>‘Non dubitate, ché vorrei «vi» venisse voglia di farlo come dice che era quello di Porsenna.’</p>
<p>‘In nome di Dio, qualche cosa si farà. Ben, di questo te ne lascio il pensiero a te. So che saranno alcuni che diranno: perché tanti fossi e tante vie? So quello importa e quando sarà fatto il castello, ognuno comprenderà se sarà utile e no.’</p>
<p>‘Il castello: tu hai un quadro di secento braccia, io non voglio che tu pigli più che uno quadro di trecento braccia, e questo mi parti in tre quadri per ogni verso, e lascerai i suoi quattro angoli principali, cioè i quattro canti, le mura alte dodici braccia. E a quello quadro che ti resta in mezzo io voglio una torre tonda in su ogni canto, che saranno otto torri in tutto. Ha'mi inteso infino a qui?’</p>
<p>‘Credo di sì.’</p>
<p>‘Famene un poco di mostra che paia che m'abbi inteso.’</p>
<p>‘Io lo farò qui disegnato in su questo foglio.’</p>
<p>‘Mi pare che tu mi cominci a 'ntendere. Io voglio infra ogni due torri una porta di braccia sei larga e alta nove, con una pianchetta di là e una di qua; come ti dico d'una, così dico di tutte. Tu hai i quattro quadri dove sono le porti: di vano, per lo verso della porta a 'ndare al mezzo, saranno braccia novanta e pell'altro verso braccia novanta due, el quadro di mezzo ti resta netto braccia cento per ogni quadro. Innel quale quadro voglio fare una torre di braccia sessanta per ogni quadro, m'avanza braccia venti per ogni <corr resp="ed">parte di terreno</corr>. In queste venti braccia ne voglio fare dieci di fosso, o dodici il più, e dell'avanzo voglio che sia strada intorno. E i quadri delle porti, come tu hai inteso, voglio che siano alte le mura loro braccia trenta da terra, e voglio che sia uno portico intorno largo braccia otto, e che sia alto dodici, in colonne. E al pian terreno faremo sale e camere secondo che sarà il bisogno.</p>
<p>Di sopra in volta ogni cosa voglio fare. Faremo ancora sale e camere e altri luoghi i quali siano comodi al nostro proposito. Di sotto a questi voglio fare canove e altri luoghi, e strade, secondo mi parrà; sì che dalle parti di sotto al piano terreno da uno de' canti tu puoi fare una sala di quaranta braccia per lo lungo e venti braccia per lo largo; e poi fare due camere da l'uno capo della sala e dall'all'altro, di <corr resp="ed">dodici</corr> braccia per uno verso e venti pell'altro; dove potrai fare dall'altra parte una cucina di dodici braccia di larghezza e di lunghezza venti braccia, e con suoi cammini e acquai e pozzo, e camere per lo cuoco e dispensa; in altre otto braccia per lo lungo, e' verrà due luoghi di braccia otto per uno verso e dieci pell'altro, dove potrai fare camera e dispensa. Avanzati poi settanta braccia per lo lungo, dove puoi fare una sala di lunghezza di trenta braccia e venti braccia larga. E avanzati poi ancora quaranta braccia per lunghezza, dove puoi fare camere e cancelleria e altri luoghi atti al nostro bisogno.</p>
<p>Hai inteso la parte di sotto; dirò ancora di sopra com'io voglio fare. All'entrata di ciascheduna porta, cioè a riscontro dell'altro canto, da l'una mano e da l'altra, voglio che vada una scala di quattro braccia larga, e salirà su alta a le tredici braccia. E voglio che venga sotto questo portico de l'otto braccia, il quale va intorno intorno. E la scala da piè a lo salire sarà braccia sei la larghezza, e salirà sei gradi, i quali saranno alti uno terzo di braccio l'uno e larghi un mezzo braccio l'uno: che viene a pigliare d'altezza due braccia di spazio e di larghezza braccia tre. E ivi a questa sommità ci viene un pianetto di braccia sei, che è quanto è larga la scala, e pell'altro verso, opposita al muro, ne viene di larghezza di cinque braccia, sì che tu hai a salire con queste due scale braccia undici per una; e ha'ne venti di distanza. Sì che tu farai trentaquattro basegli' qualche minima cosa più bassi che uno terzo di braccio, e larghi d'once sette o poco più, cioè mezzo braccio e una oncia; è <corr resp="ed">larga</corr>, come ho detto, braccia quattro. Credo volendo s'andrà su a cavallo per infino in cima della scala: s'arà una porta, dov'io voglio che sia una sala di braccia cinquanta di lunghezza, e di larghezza sarà trenta braccia. E di su della sala sarà una porta che enterrà su uno andito, il quale sarà braccia tre largo, e lungo braccia quaranta. E saravi due camere di braccia diciotto l'una di lunghezza, e di larghezza braccia sedici; e di rieto da loro ne sarà tre camere, che per uno verso saranno braccia dieci, <corr resp="ed">due</corr>, e pell'altro dodici; e l'altra, che viene in mezzo, sarà maggiore di queste, ché sarà braccia sedici per uno verso e pell'altro dieci braccia, come l'altre due. L'altezza d'esse, e così della sala, sarà quindici braccia. E poi di sopra a le volte si faranno merli e beccategli, come vogliono stare. Da l'altra parte <corr resp="ed">la</corr> farai di quaranta e di trenta, e tre camere di braccia sedici l'una per ogni verso, e tre altre per anticamere, con un andito pure di tre braccia. Così come t'ho detto di questa partita, ti dico dell'altre tutte, e anche nel fare se alcuna cosa sarà da ordinare o d'agiugnere o da levare.</p>
<p>E farai le canove di sotto, le quali voglio che siano spartite in due parti: ché l'una parte voglio che sia di braccia sedici, cioè il netto; l'altra voglio che sia di braccia dodici; e uno muro in mezzo di due braccia grosso, colle volte di sopra in botte. E in una di queste parti ordineremo poi mulina, forni, e a tenere legne, e anche, a uno bisogno, cavalli e munizioni e altre cose, secondo ci parrà d'adattare.</p>
<p>La larghezza degli archi del portico sarà sei braccia di distanzia da l'una colonna a l'altra, e la colonna voglio sia uno braccio grossa, sì che dalli quella altezza che vuole perché venghino gli archi alti dodici braccia.’</p>
<p>‘Ècci più misure alle colonne, perciò ch'elle si possono fare come vi piace. Se volete che le colonne siano al pian terreno, aranno una misura; se volete ch'elle si faccino alte sopra terra tanto che scusi uno sedere a torno, se gli darà un'altra misura.’</p>
<p>‘Credo sarà meglio che si faccia quello murello che scusi uno sedere tra l'una colonna e l'altra.’</p>
<p>‘Adunque io farò le colonne alte braccia otto; e tra la basa e 'l capitello el fuso, cioè il <corr resp="ed">fusto</corr>, sarà sei braccia e mezzo, il capitello sarà uno braccio, e la basa mezzo braccio, sì che verrà a essere con quello braccio di muro da terra alta la colonna braccia nove. E tre braccia sarà la voltura dell'arco, che fa dodici, che verrà alla nostra misura.’</p>
<p>‘Tu di' che c'è più misure alla colonna, anche questo arei caro d'intendere.’</p>
<p>‘Quando vi piacerà ve le dirò tutte e darovele a 'ntendere.’</p>
<p>‘Bene, facciamo pure questa torre al presente, e poi, quando accadrà, arò caro d'intendere. Tu hai inteso infino a qui, ora resta a fare la torre del mezzo. Come sai, tu hai cento braccia di spazio per ogni verso, e io non voglio sia più di sessanta per quadro: d'onde t'avanza venti braccia di spazio intorno; di queste venti voglio che tu lasci otto braccia di via intorno – e a ogni quadro di sotto a le scale che vanno di sopra sia una porta di tre braccia larga e sei alta – sì che il fosso viene a essere largo in tutto braccia dodici. E voglio che il fosso pigli in fondo braccia dieci di scarpa e venghi a finirla dieci braccia sopra il piano terreno, e 'l muro del fosso sia solo un braccio alto sopra terra. E poi gli farai uno imbasamento di cinque o di sei braccia, secondo ti parrà che stia meglio. Nel fondamento, nello sporto della scarpa, mi farai uno vano di tre braccia e alto quattro o cinque, secondo ti parrà. E nel fosso, su ogni cantone della scarpa, farai uno archetto d'uno braccio alto dal fondo della fossa e largo tre braccia; e poi mena di qua e di là un mezzo braccio di muro con balestriere, alto tre braccia; e poi vi gira su la volta, che sarà quattro braccia, e una, hai cinque dal fondo del fosso. E poi lo fa' tagliente con una spinata di ferro, e passerai con questa il muro della fossa, ed enterrai nelle canove, le quali voglio che rispondino alle torri tonde delle porte. Ha'mi tu inteso infino a qui?’</p>
<p>‘Signor sì.’</p>
<p>‘Scrivi, acciò che quando t'uscisse di mente, tu abbia da poterla riavere. Intendi come io voglio fare il fondamento: giù nel fondamento della torre tu farai il muro grosso dodici braccia oltra la scarpa, nel quale lascerai un vano di braccia quattro. E questo sarà in mezzo di sei braccia e di due, la grossezza delle sei inverso la parte di fuori. E questo vano sarà la nostra scala: alzera' la a questa proporzione, che stia bene che li possa andare a cavallo con abilità.’</p>
<p>‘Bene, noi l'alzeremo a ogni quadro venti braccia.’</p>
<p>‘Sì, ma voglio che un quadro vadia a piano e l'altro salga, per più facilità. Tu potresti dire: fa' in uno de' canti una scala a chiocciola, e avanzerai i quadri più netti, pelle finestre e per cagione de' lumi.’</p>
<p>‘A questo si piglierà buona compartizione, in modo che aranno i lumi; a quel modo per niente non la voglio fare, ché arei a 'ndare tanto alto che gli è uno avolgimento di cervello, che mi rincresce dove mi bisogna fare.’</p>
<p>‘Fara'mela pure in questa maniera. E nel fondamento, nel mezzo proprio, mi fa' uno pozzo che abbi due braccia di vacuo. E poi mi fa' uno muro di quattro braccia per lo mezzo di questo pozzo, cioè donde quanto tiene il pozzo arà uno braccio di muro grosso. E fara'lo alto sette braccia, e a diritto del pozzo da un canto e da l'altro farai uno pilastro di quattro braccia che vada alto infino alle sette braccia di questo muro, e poi vi getta uno arco grosso di due braccia e largo quattro braccia, e di sotto fa' uno arco largo uno braccio e mezzo, tanto che si possa andare a trarre l'acqua del pozzo; e così da uno canto come dall'altro vuole essere fatto. E poi gira le volte di sopra come a te pare che meglio e più forte siano. E perché tu intenda, in questo muro delle quattro braccia del mezzo io voglio fare uno vano d'uno braccio e mezzo, e farli una <corr resp="ed">scaletta</corr>, tanto che segretamente possa andare su di volta in volta, quando mi piacesse di non essere veduto. In questo muro che tramezza si potrà fare, di là e di qua dal muro, uno uscio da entrare da l'uno a l'altro, se l'uomo vorrà. E questo muro sarà catena di tutta questa torre, perché io intendo poi di sopra a questi archi fare uno muro pell'altro verso, che verrà a essere incatenata tutta questa torre in questa forma, come tu puoi comprendere, sì che verrà sempre di volta in volta legata, come dire una croce. In questa parte giù bassa nel fondamento non ci faremo altra spartizione, perché si farà forse mulino e forno e altre conserve, secondo ci parrà. E nell'altra volta di sopra, cioè alla seconda, vi terremo le munizioni d'armi e d'altre cose. A la terza volta la scompartiremo in questa forma, cioè: una parte noi lasceremo per sala, l'altra scompartiremo in tre parti, cioè due camere di dodici braccia l'una per uno verso e sedici pell'altro verso; e quella di mezzo, ove si farà la cucina, sarà otto braccia, e pell'altro verso sedici. E in modo bisognerà ascompartire che le scale non impedischino il lume. E questa scompartizione voglio che vada per infino in sei volte, che saranno qualche cento braccia. E poi voglio che ti ristringhi cinque braccia, e facci uno quadro di quindici braccia alto con una cornice a uno certo modo ch'io non so dire, ma se io la vedessi, cognoscerei s'ella stesse a mio modo.’</p>
<p>‘Voi la vorresti ch'ella stessi in uno modo com'io vi mosterrò qui disegnato. Credo, secondo ch'io posso comprendere, che vi piacerà in questa forma.’</p>
<p>‘Or falla un poco, tu m'hai inteso. Di sopra farai poi uno tondo che si ristringa cinque altre braccia, dove che verrà a essere cinquanta braccia di diamitro, e la circunferenza sarà cento cinquanta e a quello ancora mi fa' una cornice di sotto e di sopra come quella, e poi uno quadro di braccia trenta per faccia con quello medesimo imbasamento e con quella cornice che ha l'altro da piè. E di sopra farai in otto <corr resp="ed">facce</corr> una torre di settanta braccia alta; e 'l diamitro sia venticinque braccia. E in quella sommità farai una cornice sportata che sia per lo meno due braccia. E ivi fo un quadro di venti braccia per faccia con la sua cornice, poi voglio in quel quadro sedici colonne di dodici braccia l'una lunghe e uno braccio e mezzo grosse, le quali siano di distanza di braccia quattro l'una, cioè discosto l'una dall'altra, con uno arco di sopra per ciascheduna, cioè intra due uno arco, che saranno otto archi. E che continuato sia il pozzo alla sua misura. E di sopra a queste colonne e archi sia una cupola apiccata di venti braccia, la quale sia apuntata, e poi di sopra sia una palla, che sia tra lo piè ed essa palla dieci braccia e uno quarto. Tu hai inteso: la scala vuole continuare, tanto la segreta quanto la palese, nella forma che è principiata.</p>
<p>E in questo ultimo quadro delle venti braccia sarà una cappella, ché voglio almeno che ogni domenica ci si dica messa. E di sopra tra le colonne voglio sia una campana grossa a mio modo. E più voglio che ci sia, per rispetto delle fulgure, uno agnusdeo di quelli che fa il papa, i quali hanno questa proprietà: che dove e' sono, non vi dà mai fulgure né saetta. Credo tu dei avere inteso il mio pensiero, e ancora nel fare s'agiugnerà qualche cosa secondo ci parrà che stia meglio. Le parti di fuori secondo ti parrà d'adomarle di cose confacenti, farai tu.</p>
<p>Quello voglio di fuori io ti dirò: giù dentro nel fosso il principio della scarpa, come che la scarpa si va perdendo, che tu pigli uno pilastro di braccia otto e venga su a dirittura; quando sia su al quadro della torre, cioè alla fine della scarpa, sia braccia quattro grosso e otto largo, come ho detto.’</p>
<p>‘Bene, non si bisogna principiare adunque in fondo, perché verrebbe sportato cinque braccia.’</p>
<p>‘Principialo in quel luogo che torni alla misura. E verratti in questo pilastro il ponte e la porta di larghezza di braccia quattro e lungo sei braccia. E così la porta ti viene a quella medesima misura, faccendo al muro della fossa el medesimo pilastro della misura di quello della scarpa, e che isporti due braccia nella sommità. E in questa forma voglio che vadi alto per infino all'altezza delle mura delle porti, cioè alte braccia trenta da terra, e che sia un arco in mezzo, o due, dal piano terreno. E a quel piano voglio fare un ponte levatoio dalla torre, quanto tiene il fosso. E di questo luogo voglio che si possa andare a ciascheduna delle quattro porti di sopra della sommità di queste stanze, e così andare alle torri delle porti per di sopra, e in quel luogo una porta; ma non voglio che per le stanze di sotto per niente si possa entrare nelle torri. Tu hai inteso che dalla torre voglio che sopra alla sommità di queste mura si possa venire, e ancora voglio che dalla torre al piano delle sale, cioè di sopra al portico che è nel circuito delle porti, si possa venire dalla torre per uno ponte, secondo si fa di sopra, che verrà nel mezzo, cioè di sopra al ponte del piano di terra, come tu puoi comprendere per questo poco disegno che qui vedi.’</p>
<p>‘È impossibile a dare a intendere queste cose dello edificare, se non si vede disegnato, e nel disegno ancora è difficile a 'ntendere. E non lo può bene intendere chi non intende il disegno, perché è maggiore fatica a'ntendere il disegno che non è il disegnare. E questo pare che sia contro alla ragione, perché molti disegneranno per una pratica, e non intenderanno quello che faranno. Non si maravigli nessuno di questo, ch'io ho veduti molti essere stati tenuti buoni maestri di disegno, cioè dipintori e anche d'altra arte che apartiene al disegno, neanche sanza esso si può fare simili arti, e se tu gli domandi per che ragione hai tu disegnato questo casamento, o vuoi dire figura o animale o quello si sia, non te lo saprà dire. E niente di meno, a chi non entende el disegno parrà che stia bene, ma se gli è poi da uno che lo 'ntenda dato a 'ntendere l'errore, e come e dove e con che misura vuole essere fatta quella cotal cosa o figura o animale o quello si sia altri, vedrà che gli arà mancamento assai, benché all'occhio paia bella. Sì che none stimi nessuno il disegno essere poco, ché non è cosa niuna che di mano si faccia che non consista nel disegno, o per uno modo o per un altro; e non è sanza grande ingegno d'intelletto, a chi lo vuole intendere come richiede essere inteso.’</p>
<p>‘Lasciamo stare al presente queste ragioni e sottilità, anche di questo arò caro che me n'assegni qualche ragione quando s'arà più tempo. Ha'mi tu inteso quello ch'io voglio fare?’</p>
<p>‘Signor sì' 'Adunque faracci il modo che a questo castello si possa far presto.’</p>
<p>‘El modo, s'arà, credo, perché noi abbiamo maestri e lavoranti, pietre e calcina non manca. La Signoria vostra quando vuol fare questo principio?’</p>
<p>‘Domattina voglio si cominci.’</p>
<p>‘E che la vostra Signoria vi sia e che si spacci presto, acciò che noi possiamo compartire questa città e fare quegli edificii principali i quali a una città sono più necessari, e massime come è questa.’</p>
<p>‘Orsù, che domattina tu facci presto tendere corde secondo che quegli fossi aranno a stare, e che detti fossi si comincino a cavare prestamente.’</p>
<p>La mattina per tempo andai a tendere tutte le corde che bisognava secondo che era la sua intenzione; e in prima tesi quelle del fosso di fuori, il quale circundava tutto il quadro di dieci stadii per ogni faccia. Al quale, come ho detto, tesi due corde distanti l'una dall'altra braccia quaranta; nel quale spazio si è il fosso di fuori, il quale circunda sanza opposizione e ostaculo nessuno. E poi ne tesi un'altra distante da questa quaranta altre braccia, e un'altra di poi di trenta braccia, la quale distanza aveva poi a cavare per fare uno fosso di quella larghezza, cioè delle trenta braccia. E così le tesi tutte distante l'una da l'altra secondo che importava le misure da lui date. Ma perché lui intendessi bene ch'io avevo inteso, io gli disegnai in questa forma e così poi distesi le corde a quelle misure e distanze che qui è disegnato. E, questo fatto, venne il Signore e così lui fu il primo a battere la terra colla zappa e poi volse che quanti soldati aveva tutti con zappe e pale lavorassono tutto quel dì; e tanta fu la gente, tra soldati e maestri e lavoranti, che in quel dì furono cavati tutti i fossi, e l'altro dì principiato a murare. E in su ogni angolo, cioè su ogni canto, ne volse si facesse una torre tonda e una quadra, e che ciascheduna superasse l'altra di mano in mano, o vero di grado in grado, di tre braccia in tre braccia.</p>
<p>‘E in sulla entrata e alle quaranta braccia io ci voglio uno quadro di questa misura; e voglio che sia tutto massiccio, eccetto che vi sia di vano tanto si possa passare una porta di braccia otto il vano e dodici alta. T'avanza braccia sedici per canto, e in questo voglio che si faccia una via sotterranea che venga per di sotto a dirittura dalla torre del mezzo del castello, e che gli sia in modo dentro congegnato che due saracinesche, cioè porte caditoie, se bisogno ci fusse, ci si possa andare segretamente e mandarle giù. E questo quadro vorria che fusse fatto bello, e che i fossi tutti mettessono loro l'uno inel altro, e che l'ordine delle vie non si rompesse. E così voglio una porta alla fine di questa prima entrata, cioè dove si prencipia la prima volta, che rispondesse in quella del quadro dove è poi il castello, cioè poi a l'entrata d'esso, quando sia circundato tutte queste volte; questo perché, quando voglio andare al castello, io gli voglio andare presto, sanza circundare tutte le vie.’</p>
<p>‘Signore, a me pare avervi inteso, ma per non errare, faremo tutte queste torri e mura di fosse e vie sotterranee secondo avete detto e anche, se vorrete, di torre in torre per di sotto si farà in modo si potrà andare da l'una all'altra.’</p>
<p>‘Di questo fa' come ti pare, pure che stia bene.’</p>
<p>‘E così si farà, ma solo lasceremo indietro quelle due entrate, perché io ve le voglio disegnare in quel modo che a me pare debbino stare bene, secondo posso comprendere che voi le volete.’</p>
<p>‘Io sono contento, perché avrei caro che fussono belle entrate, massime quella dinnanzi.’</p>
<p>E così quello dì, fuori murato la maggiore partita di questi fossi colle sue torri, l'altro dì seguente lui volle essere proprio al fondamento del castello, e lui fu ancora a volere principiare; e subito come in quel luogo dove s'aveva a principiare il castello si levò non so che uccelli, e un falcone in quel punto sopravenne, e per paura d'esso si posarono in quel medesimo luogo. E quasi innanzi si lasciavano pigliare inanzi che volessino più levarsi, in modo <corr resp="ed">temeano</corr> che, mentre si cavavano quelli fondamenti, mai quelli uccelli si volsono partire, neanche il falcone si partì di quello circuito e per l'aire sempre se n'andava agirando. Sì che, vedendo questo, il Signore non volse che a quegli uccegli fusse fatto male, se per disgrazia non fusse stato.</p>
<p>Cavati e' fondamenti delle muraglie e anche il fosso dinanzi al castello, volse e diterminò che le croste di fuori fussero tutte di pietra viva murate, considerato n'era condotte assai. E così si fe' tutto di pietre sbozzate dalla scarpa in su e da quello in giù, quanto il fosso tiene, tutto di pietre pulite. Io a queste muraglie, benché lui l'avesse ordinate a suo modo, niente di meno quelle cose che mi parve d'agiugnere le quali fussono utili l'agiunsi, e lui fu contento, come era alcuni spiracoli per ricevere e portare acque dalle sommità, e anche altre acque che per lo bisogno e necessità s'adoperano. Fatti tutti quegli luoghi sotterranei, come sono canove e anche quelle vie segrete, e così poi sopra terra tutte quelle compartizioni che erano ordinate, tanto e' portichi quanto l'altre compartizioni per lui ordinate; e ancora alle torri tonde delle porte compartite con quegli modi e vie che a quelle torri hanno bisogno, tanto dentro quanto di fuori; e fatte tutte queste mura d'altezza di trenta braccia, come era ordinato, e merlati tutti intorno, e le torri braccia dieci da questa altezza delle trenta braccia infino a' loro beccategli, e così di sporto tanto e' beccategli delle torri quanto quegli delle muraglie, cioè di braccia due; fatto antipetto e merli, sopra di ciascheduna volse uno torricino di venti braccia alto, il diamitro solo di dodici braccia, e di braccia due grosso solamente il loro muro; e così avevano di spazio d'intorno di braccia otto. E dentro in questi torricini andava la scala con due volte, l'una sopra dell'altra; e nella sommità una cupoletta acuta con una palla, nella sommità della palla una bandiera con sua divisa. E così, fornite tutte queste porte con le caditoie, e ponte levatoio e pianchette e ferrate e bombardiere e balestriere fatte in que' luoghi ch'erano diputati da lui, e anche in que' luoghi che a me parve di fare alcune cose utili feci.</p>
<p>Sì che, fornito tutto, principiamo la torre di mezzo delle sessanta braccia, e cavato il fosso e muratolo secondo che era diterminato, e compartiti i maestri, perché il luogo era stretto a tanta moltitudine, con quelli che mi parve che fussino a bastanza a la torre fu dato l'ordine, il modo, e fatto la scarpa, tanto dentro quanto di fuori, con quegli modi e scompartizioni da lui dati; fatta, come è detto, tutta la scarpa, il primo imbasamento intorno alla fine della scarpa al piano terreno io gli fe' uno sporto di due braccia co' merli, e così andava circundando alla torre questo andito. E poi, come ho detto di sopra, al piano in ciascheduna facciata sei finestre di quattro braccia di vano l'una larga e otto alta, e quattro braccia di muro da l'una all'altra, e 'l pilastro di due braccia largo e uno terzo in fuori, e in su' cantoni uno pilastro di braccia sei di larghezza e mezzo di sporto; e alti braccia quattordici. E alle quattordici braccia una cornice, la quale questi pilastri pare che reghino, la qual cornice sporta un braccio e mezzo; per parapetto ha certi ferri grossi e sofficienti, quando bisogno fusse, mettervi mantelletti da potere andare intorno di fuori, in modo sono ordinati. E così di grado in grado, di trenta braccia in trenta braccia, va questa cornice. Queste finestre sono tante quante braccia ell'è alta, cioè trecento sessanta cinque braccia.</p>
<p>Vedendo questa torre in quella forma, disse: ‘Mi piace assai, ma perché hai tu fatte tante finestre; e anche datole quelle varie forme, cioè quadra, tonda e affacciata, cioè a otto facce e poi a dodici?’</p>
<p>E assegna'gli la ragione: In prima perché ho fatto tante finestre si è perché, da poi che la Signoria vostra la volle alta trecento sessanta cinque braccia, io l'ho voluto fare anche tante finestre per rispetto che come l'anno è tanti dì, così ho fatto tante finestre; e come è dì e notte, così come vedete, sono mezze ferrate e mezze aperte; e queste quattro variate forme che l'ho date io glie n'ho date, perché come l'anno ha quattro tempi, cioè primavera, state, autonno e verno.</p>
<p>Inteso tutto, gli piacque. E andato per dentro su per le scale ed entrato nelle sale e per le camere, e andato per tutto le compartizioni, volle per infino alla sommità salire, e quando fu su vidde la cappella fatta e ordinata con tutte quelle cose che si richiede. Volse vedere il luogo ancora dove l'agnusdeo era, e poi di sopra a la <corr resp="ed">campana</corr> ancora volse vedere, e disse che molto gli piaceva ogni cosa, e domandomi quanto era grossa la palla e quella figura di bronzo. Dissi che la palla era cinque braccia di vano e la figura è alta dodici braccia, e 'l piè della palla tre braccia; e che vuole che in quel luogo sotto della cappella stia continuamente uno a fare la guardia e tenere ordinato quello che facesse di bisogno, e che per quello che a lui bisognava per lo suo mangiare ordinarli: che per lo vacuo del pozzo se gli tirasse su con una corda con ingegno che presto si tirasse su. E così fu ordinato.</p>
<p>Poi, veduti tutti quelli luoghì e l'acque che di grado in grado andavano giù per le mura, molto gli piacquono; e così cammini, ch'erano su per la grossezza del muro ordinati; e così ancora altri luoghi necessarii a dovergli abitare. E così di sotto, ne' fondamenti volle vedere, e così le vie soterranee che andavano alle torri delle porte; e infino a una d'esse andato e poi veduta quella dentro, domandomi se tutte l'altre erano in quel termine così fatte. Rispuosi di sì.</p>
<p>Allora disse gli piacevano, e montamo di sopra a essa, e poi discesi e uscimo per la sua entrata della sommità delle mura, andamo vedendo tutto. E così discesi per esse e ritornamo nella torre, e poi al secondo ponte levatoio entramo nel quadro dove erano le porte, cioè di sopra del portico, e andamo vedendo le sale e camere e anticamere, e tutti quelli luoghi di sopra; e poi di sotto al pian terreno il portico, cucina e dispense e cancellaria, e insomma tutto volse vedere. E veduto, disse che ogni cosa gli piaceva, ma che vorria per ogni modo vedere fatte quelle due entrate.</p>
<p>‘Signore, come vi dissi che volevo disegnarne una secondo che a me paresse che stesse bene e che fusse bella, sì che io ve l'ho disegnata qui, acciò che la possiate intendere bene.’</p>
<p>‘Sì, ma dami a 'ntendere le misure e anche come tu la vuoi compartire.’</p>
<p>‘Il compartimento che io fo a questo si è che io parto in cinque parti queste quaranta braccia, e d'una di queste parti fo la porta, la quale è otto braccia larga e dodici alta. E l'altre due parti, di là e di qua dalla porta, sì ne piglio una de' cantoni e sportola in fuori la metà d'essa. E poi dell'altre due parti lascio tra la porta e quelle de' canti che sono rilevate dal muro diritto quattro braccia, sì che mi vengo a ristrignere per questa ragione otto braccia; delle quaranta me ne resta trenta due quadre. In su questo io fo uno tondo di braccia venti otto di diamitro, e avanzami due braccia di muro a torno, e fo alto venti otto braccia; e poi gli fo di sopra un quadro di braccia venti quattro alto e due grosso; e di sopra un altro in otto angoli di braccia quattro, per diamitro e alto dodici. E la parte di sotto fo in due archi di otto braccia di vano l'uno, e tre muri: uno nel mezzo, tra l'uno arco e l'altro, di braccia otto grosso ciascheduno di questi muri, e in modo che per questa grossezza del muro s'andrà all'acqua, quando facessi bisogno.</p>
<p>E poi il piano terreno io fo dal canto dentro il muro grosso due braccia, e sì lascio di vano; e per la via sotterranea s'entra in questo luogo. E così per questa via di sopra al tondo si va, e alla sommità del quadro sì vi fo una scala che sia comune a chi vorrà andare sul primo quadro. E questo ho fatto, ché, se pure entrasse niuno in su questo quadro contro alla volontà del padrone, che per questa via si mandi gente nel tondo di sopra a cavargli fuori, benche poco danno potessono fare. E in quel luogo di sotto, come ho detto, voglio congegnare due porte dì bronzo, o vero di ferro, in modo che non si parrà e niente di meno bisognando si serreranno per forza e per via di vite in modo che non si potrà vietare; e anche di sopra a dirittura si farà piombatoie da buttare sassi.’</p>
<p>‘Ogni cosa sta bene, mi piace. Voglio che mi truovi parecchi buoni maestri i quali sappino bene intagliare di marmi e anche di bronzo, perché voglio far fare quattro cavalli in questa forma. E quello che viene a dirittura della torre Austra voglio fare uno ponte che intraversi il fosso dalla torre in questa entrata, e d'esso per via di muro si possa andare per infino al castello. Ha'mi inteso?’</p>
<p>‘Credo avervi inteso. Voi dite in questa forma, se bene intendo, come v'ho disegnato qui.’</p>
<p>‘Bene.’</p>
<p>‘Io manderò per li maestri, acciò che si dia ordine presto, perché questi non sono così spacciativi come se no avessimo tanti lavori. In questo mezzo che questi maestri verranno, si farà l'altre preparazioni che bisognano per tutti e quattro, e ancora si potrà cominciare alla compartizione della città, tanto delle strade quanto delle piazze, e acciò non si perda tempo.’</p>
<p>‘Dara'mi a 'ntendere un poco come tu la vuoi compartire, e di quegli edificii che tu intendi prima di fare, e metterai questi maestri e lavoranti in opera, acciò che non perdano tempo.’</p>
<p>Il compartimento che voglio fare si è questo: in prima voglio fare la piazza in mezzo della città, e voglio che sia la larghezza cento cinquanta braccia e trecento lunga. E perché la vostra Signoria meglio m'intenda, io ve la disegnerò in questa carta, nonistante che, per rispetto che è in così piccolo spazio, non così di punto si può disegnare le cose come aranno a essere. Ma quello che per disegni non si potrà dimostrare colla vera sua misura, lo diremo in modo il più che si potrà lo daremo a intendere.</p>
<p>In prima, perché intendiate la misura del tutto, secondo voi vedete, questi quadretti ognuno è uno stadio, come è detto dinanzi ed è trecento settanta cinque braccia, sì che per questo disegno si può moltipricare e vedere quanta è grande, e così ogni edificio si potrà commisurare, vedere quanto è grande. Io l'ho qui in digrosso trascritta e, perché difficile sarebbe a disegnarla in tanti modi, io dirò come in due modi avemo pensato di scompartirla e ordinarla, e poi, secondo a voi parrà che stia meglio, così si farà.</p>
<p>El modo della scompartizione si è questo: e come qui si può comprendere e come si vede, la piazza è in mezzo della città e, come ho detto di sopra, la sua larghezza è braccia cento cinquanta e la sua lunghezza trecento, la quale è posta da oriente a occidente; la latitudine è da meridie a settentrione.</p>
<p>Inella testa d'oriente io fo la chiesa maggiore e in quella occidente fo il palazzo reale, le quali grandezze al presente non tocco, perché quando la faremo, allora intenderete tutto. Dalla parte della piazza inver settentrione io fo la piazza de' mercatanti, la qual fo larga uno quarto di stadio, cioè novanta tre braccia e tre quarti, e lunga mezzo stadio; e dalla parte merediana della piazza fo un'altra piazza, ove sarà come dire uno mercato e ivi si venderà cose da mangiare, e come è la beccheria e frutte e erbe e altre simili cose per lo bisogno della vita de l'uomo; e questa sarà larga un terzo di stadio e lunga due terzi, cioè braccia dugento cinquanta. Appresso di questa in testa gli fo il palazzo del capitano da canto a presso la corte, che solo la strada la sparte; e in quella de' mercatanti da una testa fo il palazzo del podestà e dall'altra parte opposita quello dove si tiene la ragione del comune. Dalla parte settentrionale fo la prigione comune, la quale viene a essere di rieto al palazzo della ragione. Dalla parte orientale, da canto della piazza, fo l'erario, cioè dove si fa e conserva la moneta, e appresso la dogana. Nella piazza del mercato sarà, come ho detto, il palazzo del capitano e da una parte le beccherie e pollerie e ancora dove pesce si venderà quando sarà tempo. E di rieto dalla piazza, inverso mezzodì, sarà il luogo venereo e i luoghi ancora detti terme, cioè stufe; e alberghi publìci, cioè taverne, dalla parte orientale saranno in quanto a voi piaccia.</p>
<p>Le strade: da ogni porta ne verrà una alla piazza e così da dirittura da ogni angolo retto andrà ancora una strada maestra; e perché la terra è grande, in su le strade delle porte da ciascheduna porta braccia mille cinquecento, fo una piazza di grandezza per uno verso braccia cento sessanta e pe l'altro ottanta: innelle due verso oriente si venderà paglia e legne, e così nelle due verso occidente; nelle due verso settentrione si venderà olio e altre cose; in quelle di verso meridie si venderà grano e vino; e così in ciascheduna di queste sarà una beccheria o due, secondo parrà sia bisogno; e intorno a queste piazze saranno tutti artisti. E in su ciascheduna strada che vanno alle torri, cioè quelle che non sono delle porti, fo in su ciascheduna una chiesa di frati minori, eremitani, e predicatori, e d'altri ordini. E in su ciascheduna di queste piazze sarà una chiesa parrocchiale.</p>
<p>Le strade io intendo ancora che tutte abbino tanta pendenza che, partendosi l'acqua dalla piazza, tutta si scoli per infino alle porti; e così quell'altre che non vanno però a dirittura delle porte adatteranno che aranno pure di pendenza, in modo che l'acque scenderanno pure alle porti. E ancora intendo di fare i portichi e a tutte le principali.’</p>
<p>‘E la larghezza d'esse quanto farai?’</p>
<p>‘Quaranta braccia, e l'altre poi di venti, e perché noi abbiamo abbondanza e comodità d'acqua, io intendo di condurne per la città in più luoghi, massime in su la piazza, e nel mezzo d'essa voglio fare una conserva in modo ordinata che quando si vorranno lavare tutte queste strade, sturando certe bocche, butteranno tanta acqua, che tutte le strade e le piazze laveranno in modo che le saranno ordinate. E ancora sopra di questa conserva io intendo fare uno spettaculo maraviglioso.</p>
<p>‘Sì, ma fa' che né l'alloro e né la quercia, siano tagliati.’</p>
<p>‘Di questo non dubitare, che io a ogni modo le salverò. Questa è in quanto alla prima mia fantasia; ma, perché arei caro che pochi carri ci passino e anche per più comodità delle persone che ci aranno a 'bitare, e anche dell'acque e sì del fiume Indo e anche per lo fiume Averlo che ancora ne darà grande comodità, io avevo pensato di fare e ordinato che acque per tutte le strade principali andasse, in modo si potesse navicare e intorno alla piazza proprio si potesse andare per acqua, e così compartire a ciascheduna di queste otto piazze una certa partita fusse acqua.’</p>
<p>‘L'una e l'altra mi piace. Ma acciò che la terra sia bene accomodata a ogni cosa, tu le farai a queste strade principali, una sì e una no, acciò che si possa e per acqua e per terra andare, tanto a cavallo, quanto a piè, e tanto i carri quanto non carri, tu potrai fare.’</p>
<p>‘Le strade dove non andrà acqua si vuole selicare di buone pietre e colla loro pendenza tutti andare inver la piazza, sempre si alzi; e coi portici da l'uno canto della strada e dall'altro, larghi l'uno otto o dieci braccia, e la strada del mezzo ancora altrettanto. E così staranno, credo, benissimo, e massime faccendo i portici rilevati dalla strada un braccio o due e l'altre strade dove ha a 'ndare l'acqua, pure nel medesimo modo, ma più larghe dove ha a andare l'acqua, tanto i portici possano bene essere a quella misura, o più o meno, secondo ti parrà che stiano meglio, e massime intorno alla piazza potere andare per acqua sarà una bella cosa e utile, e così per terra.’</p>
<p>‘Ma guarda che la piazza vorrà essere eminente e bene rilevata.’</p>
<p>‘Per rispetto de' ponti compasseranno alle strade questo per lo meno vorrà essere venti braccia larga.’</p>
<p>‘Facciasi in questa forma.’</p>
<p>E così mi fe' stendere le corde e secondo questa scompartizione mettemo e' maestri e' lavoranti al lavoro con zappe e vanghe e picchi; intanto che in quel dì si fece uno buono principio e io, secondo lui m'aveva detto, mandai per quelli maestri li quali m'aveva imposti.</p>
<p>E venuti, dato loro a intendere e mostrato il disegno di quello voleva fare il Signore sopra l'entrate del circuito del castello, furono messi al lavoro, e mandato per belli marmi e di varii colori di pietre, si fu principiato, e tra più maestri fu dispartito. I maestri la maggior parte furono fiorentini, i nomi de' quali, quando aranno finita l'opera, si scriveranno ciascheduno il nome suo nel suo lavoro.</p>
<p>Così lavorandosi questa, al compartimento della città non si perderà tempo. Seguitando, come dico, il lavoro, in quattro dì tutta questa compartizione delle strade e delle piazze e cavate tutte le strade dove aveva a 'ndare acqua, e 'l terreno adattatolo e accomodatolo al proposito nostro, volle e comandò che tutte quelle vie d'acque fussono murate e tutti i ponti che accadevano per la terra, in modo che in otto dì fu tutta scompartita, e murate le strade, tanto quelle dell'acqua quanto quelle di terra. Sì che a lui e anche alli altri parve una mirabile cosa fatta molto presto, parvegli che fusse fatto a sufficienza per allora; dissemi che se io vedessi quelli maestri che mi pareva tenere per dovere poi seguitare con poco più moderazione e non tanto con furia, perché era il più.</p>
<p>‘E ancora io voglio tornare; e poi, di qui a quindici o venti dì, secondo m'aviserai sia fatto, io tornerò a vedere.’</p>
<p>Sì che, intesa la sua voluntà, ritenni tutti quelli mi parve che fussino più utili, e gli altri furono tutti pagati, e mandamogli via.</p>
<p>E così lui la mattina seguente cavalcò con tutta la sua brigata, e andossene, e dissemi ch'io sollecitassi quelle cose che fussono di più necessità, e massime a quelle porte ed entrate del circuito del castello.</p>
<p>Partitosi il Signore, io insieme col commessario suo messo al lavoro questi maestri che erano restati a fare e radirizzare tutte quelle cose che interamente non erano fornite, come che erano i ponti delle strade e' ponti di legname, cioè quelli della città e anche delle torri e del castello; e per tutto fu riveduto e ordinato, e ancora l'acque condotte per tutta la città, e incastri e caditoie per ritenere l'acque e anche per poterle mandare via secondo il bisogno. E in questo ancora fu fatto le dette entrate, ne le quali lasciò che fussono fatte certe sue memorie scolpite di battaglie fatte da lui, e di vittorie avute, e di città ricoverate, e anche per forza prese, e anche per lunghi assedii per stracchezza alfine a lui arendersi, e anche alcune sue avversità le quali non bisogna per ora altrimenti dichiarare, perché si veggano in essi scolpiti; intra l'altre cose ci si vede uno armato il quale è tenuto da due mani sospeso per li capelli da terra bene un braccio: e quelle mani avevano l'ali. Eravi poi un toro, il quale aveva una moraglie al naso come fusse uno cavallo, e uno putto ignudo lo menava, e molte altre sue fantasie. Era a tutti lettere, le quali contenevano quelle cose le quali lui aveva composte, o vero secondo lui aveva imposto. Eraci scritto il nome de' maestri, i quali erano questi: uno chiamato Donatello, l'altro chiamato Luca, ècci un altro chiamato Agostino e uno suo fratello chiamato Ottaviano; eravi ancora un altro solenne maestro chiamato Desiderio e un altro chiamato Dino ; eravi uno chiamato Michelozzo, un altro chiamato Pagno, uno chiamato Bernardo e uno suo fratello.</p>
<p>Mandai ancora per alcuni altri, intra gli altri uno il quale aveva nome Lorenzo di Bartolo, buono maestro di bronzo, e per lo figliuolo, chiamato Vittorio, fu detto che 'l padre era morto, e ancora un altro il quale si chiamava Masaccio, e lui ancora è morto. E mandai per due i quali erano stati a 'mparare con meco a Roma: l'uno si chiamava Varrone, l'altro Niccolò; un altro, il quale lavorava a Mantova, che si chiamava Luca. Mandai per un altro in Spagna, il quale si chiamava Dello. Arei mandato per uno il quale era ottimo architetto, senonché era morto innanzi più tempo, il quale aveva nome Pippo di ser Brunellesco. Questi erano tutti fiorentini. Ancora dove senti' che fussino buoni maestri di scolpire mandamo: a Siena, dove era uno da Cortona, il quale aveva nome Urbano, e per uno sanese arei mandato, il quale era bonissimo maestro, che si chiamava Jacomo della Quercia, lui ancora era morto. Fuvi da Monte Pulciano uno che imparò meco, il quale aveva nome Pasquino. Da Pisa ci furono due: l'uno ebbe nome Antonio, l'altro Isaia; un altro ci saria venuto che aveva nome Iovanni, era ancora morto a Vinegia, il quale era buono maestro. Venneci ancora Domenico dal lago di Logano, discepolo di Pippo di ser Brunellesco; uno Geremia da Cremona, il quale fece di bronzo certe cose benissimo; uno di Schiavonia, il quale era bonissimo scultore; uno catelano. Un altro, Domenico di Capodistria, saria venuto, se none che si morì a Vicovaro in uno lavoro faceva al conte Tagliacozzo. D'altri maestri ci fu assai, ma non che avessono comparazione. Fuvi ancora uno Antonio e uno Niccolaio da Firenze i quali avevano fatto uno cavallo di bronzo in Ferrara; ancora questi, come avete veduti, scritti e scolpiti ciascheduno inel suo lavoro. Altri assai ce ne furono che non si scrissono, chi perché non si curò, e ancora perché non era così sufficiente come questi.</p>
<p>Veduto io l'opera presso che a perfezzione essere venuta, lasciai l'ordine e quello che mi pareva che s'avesse a fare per quello che era ordinato da lui che si dovesse fare. E così, dati tutti quelli ordini che bisognava, montai a cavallo e sì me n'andai al mio Signore, il quale, come mi vidde, subito mi domandò come le cose passavano. Io gli dissi: ‘Bene.’</p>
<p>Lui con volto allegro mi disse: ‘Tu sia il ben venuto.’</p>
<p>E perché era l'ora del desinare, mi disse: ‘Non ti partire, desinerai qui.’</p>
<p>E così ristetti. E postosi a tavola lui col suo maggiore figliuolo e certi altri signori, e io a una tavola non troppo di lunga da la sua, insieme collo suo commessario e con uno altro suo caro, desinai. E presto dinanzi alla sua Signoria mi rappresentai, mi cominciò a domandare a che termine avevo lasciato l'opera. Dicendogli ogni cosa come passava, ne pigliava grandissimo piacere e volle per rispetto di quelli signori che erano alla tavola che ricontassi tutti i modi e ordini che erano stati nello edificare, e come era passato ogni cosa per infino a quel dì. E così, ricontato ogni cosa, quando gli contai di quelli augurii, lui e anche gli altri stavano attenti, e così il suo figliuolo, benché alcuni n'avessi veduti; disse allora il Signore: ‘Per certo io arei caro di sapere quello volesse dire quella serpe che così velocemente e arditamente amazzò colui e poi se n'andò in su quello alloro dove quelle ape si posorono. E poi ancora di quella aquila che combatté con quelli falconi e, non so che uccelli, e di quella che mi cascò innanzi, e così di non so che corbi, che pure gli sbarattò, e così di quelli tanti storni che lì vennono sì grande schiera, e in su quella quercia dove era il suo nido si posorono tanti, e poi ancora di quelli uccelli che quel falcone, quando fu fondato il castello, sempre in tutto quel dì mai di quel circuito si partì, in modo che quelli uccelli si sariano presi con mano.’</p>
<p>Ognuno stava attento e maravigliavansi di queste cose. Io allora dissi: 'Signore, di tutte queste cose vi chiarirò, cioè di questi augurii, perché esendo a questi dì passati, credo fussi o vero il secondo o vero il terzo dì che la vostra Signoria si partì, gli capitò uno, il quale pareva ed era certamente una persona da bene, e arivando ivi a cavallo con uno famiglio, e andava vedendo, e domandava così di questa che gli pareva grande impresa e gran cosa. Gli fu mostrato in modo lui mi domandò, e dissemi come per la fama era venuto per vedere questa così fatta impresa, e disse che gli pareva più che non era stato detto, il perché, vedendo lui io essere persona da bene, volsi che desinassi meco, e nel desinare avemo varii ragionamenti, e massime in questi, perché io gli raccontai ogni cosa secondo era passata. Sì che lui mi chiarì tutti questi augurii e dissi: ‘Dimi, in servigio, quello che significa quello di questa serpe.’</p>
<p>E lui mi disse così che quella serpe significava questo: che come la serpe è uno animale molto etterno, il perché questa città sarà molto etterna; e quello amazzare di colui si farà che verrà qualcuno che bestalmente e sanza ragione le vorrà far male, e lei si volterà con empito e amazzerallo, e disfarallo, e poi si ritrarrà, e con prudenza e sapienza si governerà. E perché l'alloro ancora è dedicato alla sapienza, e sempre è verde e odorifero, così sarà questa città. E quelle ape disse come quello è un animale pacifico e fruttuoso e sollecito e non fa male a chi non ne fa a lui, ma quando lui è tocco e toltogli la sua roba, pugne stranamente, così saranno gli uomini di questa città, e sarà gran popolo come sono loro, e ancora hanno signore e giustizia in loro. E quando il loro signore non può volare, loro lo portano, e questo fanno per clemenza e per amore che portano al loro signore, così sarà questo popolo: ameranno il loro signore.</p>
<p>Questo mi disse in quanto a questo della serpe e dello alloro. Altro non disse se none: ‘Hai tu conservato quello alloro?’</p>
<p>‘Signore sì, e la quercia ancora.’</p>
<p>‘Dell'aquila che disse?’</p>
<p>‘Lui in prima mi disse la proprietà sua, e disse che l'aquila ha questa propietà: che dove ella ha il suo nido non vi lascia stare appresso niuno altro uccello, e sempre della sua preda lascia certa parte, e anche a piccolo animale non dà impaccio. E quando ha figliuoli nel nido, li fa guardare inverso il sole, e se ve n'avesse veruno che non guardasse nel sole dirittamente, ella lo getta fuori del nidio e mai più nollo vuole. Dice ancora che Plinio dice che mai fulgore né saetta l'offende l'alloro, e così detta pianta d'alloro mai mai non è fulminata, sì che abbi per certo che questo è segno che questa terra ha a avere signore magnanimo, e sarà gran signore, e non vorrà che gli sia appresso altri signori grandi, se non quelli che lui darà per magnanimità.</p>
<p>Quello di quelli falconi quando gli combatteva saranno certi signori grandi che per averla gli faranno guerra, e 'l signore che sarà a quelli tempi l'amazzerà e disfaralli. E quelli corvi saranno ancora gente barbara che verranno contra a quella; e 'l signore di questa terra sì gli romperà e disfaralli. E quelli storni che si posorono in su la quercia, e l'aquila non facendo mutazione, significa che questo sarà gran popolo, e verravi molti altri gran popoli a dargli obbedienza, e farannogli onore come al loro signore, e lui sarà con loro piacevole e umano.</p>
<p>Il suo nido in su la quercia disse che significava questa città sarebbe fertile e doviziosa di quello che bisogna alla vita dell'uomo, e che quivi aveva a essere del continuo la corte.</p>
<p>E di quel falcone quando si edificò il castello disse che quello significava che questo castello sarebbe il freno di questa città, e anche di molte altre, e che per questo castello questi popoli sarebbero obbidienti e temorosi.</p>
<p>E ancora mi disse di quelle formiche che la Signoria vostra non le volle guastare, disse: Facesti bene a non guastarle. Ché quello significava che el contado averà molti uomini che lavoreranno il terreno, donde questa terra ne verrà a essere molto fertile e abbondante, come di sopra è detto; e se l'avesse guaste, disse che avrebbono avute molte percussioni, in modo che non vi sarebbono potuti stare.’</p>
<p>Intese tutte queste cose, tutti si maravigliorono e grande ammirazione ne presono, e al Signore e al suo figliuolo molto piacquono queste sposizioni de' augurii. E tanto fu l'amore che mi prese il Signore e tutti, che mi donò tanto che io potevo vivere onoratamente. E massime quello suo figliuolo fu tanto l'amore che mi pose e perché gli piacquono questi ragionamenti, che s'inamorò di questa virtù dello edificare, in modo che chiese di grazia a suo padre che gli volesse concedere licenzia che lui venisse a vedere e intendere tutto quello che era fatto, e di stare a vedere gli altri edificii che s'avevano a fare, acciò che ne potesse intendere qualche ragione, perché, se a lui venisse mai voglia di far fare qualche cosa, che potesse e sapesse anche intendere. E fatta questa adomanda al Signore suo padre, vedendo lui essere degna domanda, e anche quegli che gli erano appresso il confortarono, e lui gli concesse licenza e disse che era contento. Vero che disse: ‘Per questo anno non voglio che si muri più, perché viene inver el verno. Ora vuolsi che si prepari per lo tempo a venire e tutte quelle cose ch'è mestieri, che tu facci e' disegni in questo mezzo di quegli edificiì che principalmente s'hanno a fare; e poi andremo, quando sarà tempo, a dare ordine di quello s'arà a fare, nonistante che voglio perciò che noi andiamo a vedere quello ch'è fatto.’</p>
<p>E così la mattina seguente montò a cavallo il Signore, il figliuolo e molti altri in compagnia, e andamo alla città nuovamente per lui e per me edificata; e giunto nella valle Inda, disse queste parole, come vidde che se gli scoperse la città e tutto il paese: <corr resp="ed">O EUGEON, cioè</corr> buona e fertile terra. E giunti e veduto ogni cosa, particularmente tutto gli piacque, e massimamente il castello, sopra tutto al figliuolo molto piacque. Inteso l'ordine e come stava, e come gli era stato posto nome volse ch'io gli dicessi. Detto che gli ebbi, mi disse: ‘Egli è bel nome. Ma che vuol dire Galisforma?’</p>
<p>Io gli dichiarai, allora molto gli piacque, considerato che conteneva il nome suo, e per quello ancora acrebbe l'amorevolezza in verso di me. E così inteso il nome delle porte e della città, molto se ne contentò e allegrò, sì che veduto il Signore e lui tutto, molto a ciascheduno piacque ogni cosa.</p>
<p>Il Signore domandò quelle figure di bronzo che avevano a 'ndare sopra le torri, se erano fatte, e ancora quelli cavalli di bronzo che voleva che stessono sopra quelle quattro entrate. Dissi che none ancora, ma che si farebbono in questa vernata. E così comandò che si facessono.</p>
<p>Veduto ogni cosa, mi domandò se ognuno era stato pagato; rìspuosi di sì. Disse allora ch'io ritenessi quelli che erano più il bisogno per quella vernata e alli altri si desse licenzia, e così fu fatto che non fu tenuto se non quelli che tagliano le pietre e alcuni maestri da muro. E così il Signore, il figliuolo ancora si ritornò, e io rimasi per alcuni dì a dare ordine a quello che era da fare. Ordinato ogni cosa di quello che bisogno era, lasciai alcuni di quelli maestri, i quali avessino a fare che le cose ordinate andassino secondo che era diterminato. E così mi parti' e andai ancora a dare ordine a quelle cose che faceva di bisogno per lo tempo a venire.</p>

<trailer>EXPLICIT LIBER SEXTUS</trailer>
</div2>


<div2 type="capitolo">
<head>INCIPIT LIBER SEPTIMUS</head>

<p>E giunto cominciai a prepararmi di tutte quelle cose che a noi erano mestieri. E stando io un dì in una bottega dove si lavorava di legname, passando di quindi questo figliuolo di questo mio Signore, benché ancora lui signore mi fusse, travestito con più compagni in una forma molto giuliva, di bianco vestiti tutti con cappelletti in capo e con coturni in piè, cioè stivaletti puliti, e in mano tenevano certe saette che parevano quelle che portava Febo quando andava di rieto a Dampne, così lui colla sua compagnia andava. E vedutomi in quel luogo mi chiamò per nome, forse per aventura si credette ch'io non lo conoscessi, ma come la boce udi', subito mi voltai, e veduta la faccia, benché coperta fusse da uno sottilissimo e candido velo, la sua benigna effigie mi fe' testimonianza della boce la quale conobbi. E subito la debita reverenza da me a lui fu fatta, e vedutosi essere conosciuto, ché forse se io avessi finto di non conoscerlo qualche altra cosa m'arebbe detto, e così subito partì, non altro disse se non: ‘Viemi a parlare stasera.’</p>
<p>Io, disideroso di servirlo, la sera m'apresentai alla sua Signoria, subito mi domandò quello il dì facevo in quella bottega, io gli dissi come ordinavo certe tavole, dove vi devo far su alcuni disegni di edificii che s'avevano a fare. Lui mi domandò: ‘Che edificii vuoi tu principiare?’</p>
<p>Io gli dissi che volevo principiare prima la chiesa maggiore, e poi la corte, e così tutta la piazza, come proprio aveva a stare, ma i disegni volevo fare tutti di per sé.</p>
<p>Allora lui disse: ‘Io arò caro vedergli fare, perché io gl'intenderò forse poi meglio.’</p>
<p>‘Io son contento, se volete io verrò a farli qui, o volete venire alla mia stanza?’</p>
<p>‘Quando vuoi tu principiare?’</p>
<p>‘Domani.’</p>
<p>‘Bene, io verrò a starmi un'ora o due con teco, e poi vedremo: secondo mi parrà, così faremo.’</p>
<p>Il dì seguente la mattina, credendo io che gli fusse uscito di mente, e di lui non mi accorsi che mi fu alle spalle. Io che stavo 'stratto e a fantasticare e misurare, mi stette un buon pezzo di rieto alle spalle a guardare innanzi ch'io m'accorgessi di lui, tanto venne piano; e se none che uno mio garzone se n'accorse, credo sarei stato molto più. E voltandomi, quando il viddi, tutto mi riscossi, e lui con una amorevolezza mi si gittò alle spalle e disse: ‘Sta' fermo, non ti muovere!’ in modo che altra reverenza nogli potetti fare, se non che volse che io gli dessi a 'ntendere quello che avevo fatto. Io gli risposi che saria difficile a tenere a mente se non si scrivesse: ‘Perché io che l'ho più in pratica me lo scrivo, avisandovi che per infino a questa ora n'ho scritti sei libri e questo è il settimo.’</p>
<p>‘Sì che così bisogna fare.’</p>
<p>Allora chiamò uno, il quale aveva menato seco, e disse: ‘Va', recami da scrivere, ché per questo non voglio che rimanga.’</p>
<p>E così, portato tutto quello faceva di bisogno per scrivere, e proprio si misse a scrivere, e dice: ‘Dimi tutto l'ordine e le misure che vuole uno edificio.’</p>
<p>Allora, quando guardai e vidi lui essere sì <corr resp="ed">volunteroso</corr>, e anche scriveva benissimo e veloce, dissi: ‘Scrivete e mettetevi bene a 'ntendere quello che dirò, perché sono cose difficile, massimamente a quelli che non hanno letto questi miei sei libri, in e' quali ho scritto le misure e donde dirivano, e' nomi loro e tutto, sì che sarebbe forse meglio che noi il leggessimo tutto, e poi vi sarà più facile a 'ntendere le misure e i loro nomi e proprii, come si diminuiscono.’</p>
<p>Allora disse: ‘Ben, damegli, e leggerogli.’</p>
<p>E così gli detti al suo compagno, e per quella ora se n'andò e tutto quel dì stette, e io attesi a seguire la mia fantasia. Il dì seguente, lui subito all'ora del dì passato se ne venne, e con una allegrezza mi domandò quello avevo fatto. Io quando lo viddi gli fe' riverenza, e sì gli mostrai quello avevo fatto; vedendolo gli piacque e subito disse: ‘Questo mi pare un bello edificio, se verrà in questa forma.’</p>
<p>Io gli risposi che ancora sarà più bello quando sarà rilevato. Lui disse: ‘Damelo pure a 'ntendere su questo disegno tutte le misure e ogni forma e tutte quelle parti secondo che io veggio qui per disegno, perché io credo intendere meglio alcuna cosa che non avrei fatto prima, perché ho letto tutti quelli sei libri, e hovi inteso dentro mille belle cose e di misure e d'altre proporzioni e qualità, e donde diriva la misura e l'edificio, in modo tu vedrai che ti parrà che l'abbia letto, avisandoti che per ogni modo voglio che mi dia a 'ntendere qualche cosa nel disegno.’</p>
<p>‘La Signoria vostra ha veduto negli antescritti sei libri donde e in che modo le misure sono compartite e dirivate e diminuite, sì che volendo voi bene intendere questo edificio disegnato piccolo, acciò che possiate bene comprendere il grande e 'l rilevato, per questo è mestieri in prima che voi sappiate quante braccia è lo spazio che tiene questo tempio o un altro quando fare lo volessi.’</p>
<p>‘Dimmi di questo quante braccia è il suo circuito.’</p>
<p>‘Io vel dirò e dirovi come io ho fatto, ma metterete ben mente a scrivere, perché sono queste cose dell'edificare molto scabrose per loro medesime, e questo è per tanti variati modi e nomi delle cose le quali s'adoprano, ma io mi sforzerò quanto sarà possibile dirle chiare.</p>
<p>Io ho fatto in questa forma in prima, e così farete voi quando alcuna cosa volete edificare; io ho fatto in prima di cento cinquanta braccia uno quadro per ogni verso, come voi vedete qui disegnato in questa faccia, e poi l'ho partito in quindici parti, e ognuna di queste parti è dieci braccia. Voi potresti dire: come è possibile che sì piccola cosa sia dieci braccia? Così come questo quadro è cento cinquanta braccia e par sì piccolo, così sono queste dieci ciascheduno. Se volete ben comprendere queste diminuzioni, bisogna che voi pigliate queste seste e partite una di queste parti in dieci, e poi con quelle seste che avete partito fate una linea perpendiculare che sia lunga tre di quelle parti. Se voi sapessi disegnare, io direi: fate una figura tanto grande e poi considerare essere grande quanto quella, e allora comprenderete la diminuzione delle braccia e d'ogni altra misura. Non so se m'avete ben inteso.’</p>
<p>‘E' mi ti pare avere inteso, perché tutte le misure dirivano da l'uomo secondo la sua forma, si ché, fingendo l'uomo essere così piccolo, così sono poi le misure che da lui si tolgono e così alle proporzioni si fa e' disegni delli edificii che, benché questo disegno sia piccolo a vederlo noi che siamo grandi, se gli uomini fussono piccolini come questi, gli parrà grande questo come a noi pare e sarà quando sarà murato e fornito; e tanti uomini quanto starà in questo, tanti ne starà in quello piccolo di quelli uomini piccoli.’</p>
<p>‘Signore, so che voi avete inteso benissimo, meglio ch'io non arei mai creduto.’</p>
<p>‘Per ogni modo io diterminerò un poco a disegnare.’</p>
<p>‘Signore, farete molto bene, avisandovi che ogni cosa che si fa di mano consiste nel disegno e non è vergogna, perché, come ho detto innanzi, ell'è una scienza non conosciuta e poco aprezzata, ma non era già anticamente, perché grandissimi signori vollono sapere questa scienza, intra gli altri Nerone imperadore e Adriano furono de' primi pittori; e ' Fabii ancora amorono molto questa scienza, che furono consoli e sì grandi uomini a Roma, e di loro fu grandissimi maestri di dipignere. Come non si dice ancora che Pulicreto fu re, e ancora uno re che oggi vive è bonissimo disegnatore, sì che, Signore, farete molto bene volerlo sapere, ché vi darà poi intelletto di mille gentilezze.’</p>
<p>‘Io me ne sono disposto. Per ogni modo voglio cominciare domani: dara'melo a 'ntendere il modo che per una ora il dì v'attenderò, o per infino in due ore il più.’</p>
<p>‘Voi avete inteso il primo principio del nostro edificare detto edificio, cioè il primo ordine e commisurazione della distanzia, cioè dello spazio che occupa questo nostro tempio, il quale è cento cinquanta braccia, com'è detto di sopra. Ora avete a intendere che ordine do a esso, acciò sia etterno, bello e utile, ché come l'uomo vuole essere il corpo suo bene disposto e bene organezzato per avere tre proprietà come a lui s'appartiene, così lo edificio. A l'uomo s'appartiene essere bene formato e bene organezzato e anche bene compressionato, acciò possa essere sano e vivere assai, e anche sia capace di buono intelletto, acciò possa esercitarsi a quello che lui fu creato: e mancando una di queste tre cose non può essere in perfezzione. E così l'edificio bisogna ordinare a tutte le sue cose commode, che abbia materia a essere sufficiente secondo sua qualità, sì che io per questo ti dirò come ho disposto di fare questo, acciò abbia tutte e tre queste cose e condizioni, ed etterna bellezza e utilità.</p>
<p>Alla etternità: in prima noi caveremo uno fosso di larghezza di braccia venti, e questo lo faremo intorno al quadro delle cento novanta braccia; fatto questo, io ne farò poi due altri in croce in questa forma della medesima larghezza, e in su ogni cantone e così nel mezzo di questi fossi, io farò di legname come a dire una botte di due braccia di vano, e metterolle giù tanto al fondo quanto io troverrò l'acqua; e questi pozzi vengono a essere diciassette. E fatto questo, io vi metterò ghiara e calcina, tanto che verrà al pari di questa botte. E poi voglio avere buone pietre e mettere tanto che sia uno braccio più alto, e ogni pozzo sia spedito; e poi per tutto questo fondamento io lascerò due braccia di vano e alto quattro, e poi fare il muro seguente con una volta, e a diritto de' pozzi io lascerò a ciascheduno uno buco di mezzo braccio di vano, e poi, come sarò appresso a terra, e io voglio girare volte dall'uno muro all'altro tanto alte che venghino sei braccia sopra dal piano terreno, e le volte grosse uno braccio e mezzo ben forti, acciò che le muraglie di sopra siano ben fondate; e queste volte sotto terra darò perciò lume loro in modo si potranno usare; e acciò siano bene forti, io girerò su ogni angolo, cioè cantoni del mezzo, uno arco di dieci braccia largo, e poi per lo mezzo della crociera metto in archi tanto che tutte le volte saranno eguali. E questo fo per più fortezza. Verrano a essere tutte queste volte venti due braccia la loro larghezza e dieci l'altezza, sì che saranno a usare per sepolture e per altre devozioni, secondo ci parrà.</p>
<p>E quando io arò spianate tutte le volte e aequato ogni cosa, di fuori e intorno farò scale, le quali aranno quindici gradi d'un terzo di braccio l'uno d'altezza, e mezzo braccio l'uno di larghezza, e tanto verrà di distanza, cioè dal muro, otto braccia; e a questo girerò una volta intorno, dove si potrà usarla ancora a qualche cosa, o a sepulture o a quello parrà meglio. Fatto tutto questo e adequato, come ho detto, io disegnerò tutto l'edificio in questo piano, secondo vedete qui.’</p>
<p>‘Innanzi mi dichiari più, arei caro mi dicessi quelli pozzi tanti che hai lasciati innel fondamento a che fine.’</p>
<p>‘Quelli pozzi fo per più rispetti: in prima perché se terremoti venissono non noceria allo edificio, perché troverria que' vacui e non arà cagione di fare ruinare lo edificio, come faria non essendoci e' pozzi. E poi ancora per l'acque che piovono, che si verranno a scolare per que' luoghi.’</p>
<p>‘Per queste ragioni mi piacciono, e veramente è utile cosa a fare a detto modo. Averia caro ancora di sapere perché queste chiese si fanno la maggior parte in croce.’</p>
<p>‘Il perché le chiese si fanno in croce si è perché poi che venne Cristo s'è usato per riverenza sua, perché fu posto in croce; e per quella similitudine si sono poi fatte le chiese la maggior parte in croce, e questo poi che venne il Cristianesimo si sono fatte, ché anticamente, perché erano idolatre, non avevano rispetto, e facevagli tondi e in altro modo e forme, come n'appare oggi dì a Roma una, la quale si chiama Santa Maria Ritonda, il quale si chiamò Panteon, e a Firenze Santo Giovanni, che secondo che si dice era dedicato a Marte, e questo era in otto facce, e così in molte altre forme gli facevano. Usavano gli antichi tre ragioni da chiese, o vuoi dire tempii, secondo dice Vitruvio che facevano una certa ragione di tempii, gli quali gli dedicavano a Ercole ed Era, Minerva, e a Marte, e questi chiamavano dorici, i quali facevano severi, aspri, di pietre orribili, cioè non con troppa diligenza di lavori, neanche in vachezza ma più presto oscuri e orrendi. Facevano d'un'altra ragione e maniera, i quali appellavano corinti, e quelli facevano molto ornati e vaghi e con molta diligenza, e questi gli dedicavano a Venere, a Proserpine e alla dea Flora, cioè Cerere. Facevano ancora d'un'altra maniera, li quali appellavano ionici, e questi erano più infimi, cioè di più bassa qualità e di meno pompa che gli altri, e questi gli dedicavano a Diana, a Giuno e a Bacco e altri idei simili. Credo ancora che n'avevano d'altra ragione, benché Vitruvio nol dica, cioè a quegli idei selvestri, come era Pari e Fauno e altri simili idei salvatii che loro tenevano, e facevano di frasche e di loro altre fantasie; sì che noi ancora abbiamo variate maniere di chiese. E come loro comunemente le facevano basse, e noi per l'opposito le facciamo alte, per un'altra ragione gli antichi le facevano basse e più presto scendevano, come ho detto, perché volevano che dimostrasse una umilità; dicevano che l'uomo si debba aumiliare e abassarsi quando entra nel tempio, cioè aumiliare l'animo e il cuore verso Iddio, e a questa fine loro le facevano in questa forma basse, solo per questo rispetto. E poi e' Cristiani l'hanno fatte alte, acciò che quando l'uomo entra nella chiesa, sì si debba levare il cuore alto inverso Iddio e in contemplazione alzare la mente e l'animo a esso Iddio, sì che l'uno rispetto e l'altro fu a buon fine trovato.’</p>
<p>‘Per certo queste cose arei caro d'intendere, perché mi pare avere letto in questo trattato dinanzi che lui dice che l'edificio è formato dalla forma de l'uomo, e che come l'uomo ha i suoi membri, così ha l'edificio e così vuole.’</p>
<p>‘Signore, egli è così, ma ben sapete che sono pure per altro modo ordinati e formati, e così i membri ancora sono consertiti in vario modo, ma tanto è che a similitudine egli è così.’</p>
<p>‘Io ti priego mel dia a intendere.’</p>
<p>‘Sarà forse innanzi meglio che intendiate questo e il disegno.’</p>
<p>‘Fa' come ti pare, ma forse se mi dessi a 'ntendere questo, io intenderia meglio poi le ragioni e anche misure.’</p>
<p>‘Ben, per oggi non voglio dire altro. Domani, quando verrete, io vi dirò quello vi piacerà.’</p>
<p>‘Son contento. Manda per me, ché voglio a ogni modo cominciare a disegnare.’</p>
<p>‘Volete?’</p>
<p>‘Sì'.’</p>
<p>‘Farete molto bene, ma una cosa vi voglio ricordare innanzi che cominciate: disponete l'animo vostro seguitare, però che a cominciare e non seguitare sarebbe meglio a non cominciare.’</p>
<p>‘Tu vedrai che, se tu mi vorrai mostrare, che io v'atenderò per lo meno ogni dì una ora.’</p>
<p>‘Io per infino adesso v'insegnerò. Tenete questa tavoletta, la quale è innossata come che vuole essere, e quello stile. Fate <corr resp="ed">per</corr> prima volta solamente questo dintorno di questa testa, come vedete qua disegnata in questa tavoletta. Avete potuto intendere <corr resp="ed">dove</corr> dico delle misure che la testa si parte in prima in tre parti principali.’</p>
<p>‘Lo farò quanto meglio saprò, e ogni dì te lo mosterrò, nel nome di Dio.’</p>
<p>E partitosi, io rimasi a fantasticare nel modo gli potessi dare ad intendere queste sue adomande.</p>
<p>El dì seguente io mezzo credeva che lui non dovesse venire, e lui venne con più disegni in su la tavoletta da lui secondo l'aveva detto ritratti, in modo che, considerato lui non avere mai esercitato, fece molto più che non arei mai creduto. Lui subito mi disse che a ogni modo gli dessi a 'ntendere le ragioni, e misure, proporzioni, e qualità, e membri, secondo aveva detto.</p>
<p>‘Io vi dirò tutto. Comincerò in prima a dire le qualità: sono più qualità di edificii come sono più qualità d'uomini, come è detto dinanzi. Questo è della qualità maggiore e più degna che voi intendiate bene: come sono li uomini di dignità più uno che un altro, così sono gli edificii secondo da quegli che sono abitati e da che cosa usati, e così come gli uomini secondo loro dignità debbano essere vestiti e ornati, così sono gli edificii. Questo è della maggiore dignità, e così debba essere degnamente ornato com'è proprio il padrone d'esso, per quello e a ch'istanza. Si fa a istanza in prima per cultivare gli uficii divini e le cose sacre; e come che quelli che hanno a ministrare queste cose e quando per loro s'esercitano, loro si adornano <corr resp="ed">di</corr> vestimenti varii, e belli, e ornati con oro e argento e perle e con cose degne e ricami e cose preziose, così similmente debbe essere nel grado suo l'edificio che a queste cose serve, il che si debbe vestire e adornare di belle pietre, e oltra le belle pietre si debbono ornare di belli e degni intagli, con oro e con colori dipignerli e fargli belli quanto è possibile.</p>
<p>Hai veduto la qualità e la degnità e per che ragione e' debbe essere bello e ornato, ché ben sai che non starebbe bene che uno vescovo e così calonaci e preti andassino male in ordine, e massime quando sono a ministrare le cose sacre, e anche non è bene che chi è vescovo sia scontrafatto di membri, neanche della persona, sì che adunche l'edificio debbe essere lui ancora bene proporzionato, e avere membri confacenti alla sua grandezza; e ancora come che il corpo dell'uomo è organezzato e' suoi vacui, e donde per suo mantenimento ha l'entrata e anche i luoghi vacui, così l'edificio lui ancora bisogna. E come vedi l'apparenza dinanzi alla faccia e anche el petto e tutta l'altra parte, e per quello è più conosciuto, così l'edificio vuole essere nella parte dinanzi più bello e più facundo; e come nella faccia de l'uomo è la maggior parte della bellezza, così lui ancora de' essere. E come l'entrata del corpo de l'uomo è la bocca, e così per gli occhi vede, così bisogna fare a l'edificio, cioè la porta e le finestre donde che vegga lume, e poi per li altri membri, quasi a una similitudine come per lo mangiare l'uomo vive, così l'edificio bisogna essere mantenuto e governato come dinanzi avete inteso.</p>
<p>Questo basta per al presente della formazione dell'edificio a similitudine de l'uomo. Delle proporzioni e membri: si è che l'edificio vuole avere i suoi membri confacenti alla sua grandezza, ché, come è detto, se è grande edificio vuole ancora ogni suo membro grande, ché none starebbe bene a uno tempio grande fare colonne piccole, né gli archi, neanche le porti, né tutti gli altri membri, vogliono essere proporzionati secondo il corpo dell'edificio. In quanto alle misure e alle ragioni che vogliono questi loro membri secondo la sua grandezza, ancora vi dirò, ma per oggi basti questo.’&gt;</p>
<p>Venuto l'altro dì, all'ora che usato era venne, e giunto colla sua norma in mano, subito mi mostrò. E come quando l'uomo disidera d'imprendere una cosa che con una affezione domanda, così faccia lui; e io correggendo gli errori gli mostravo di quegli modi ch'erano da dovere imparare, e lui coll'animo atento ascoltava e domandavami di più cose appartenenti allo 'mparare molto più ch'io non arei creduto. E poi domanda pure sopra alle ragioni e misure dell'edificio. Io, vedutolo tanto avido e amoroso, a questo tutto volunteroso, e ancora io per potergliene meglio dare ad intendere me assottiglio nel pensare in che modo io gli possa dare, che m'intenda più facilmente, acciò che lui s'inanimisca più. Fattomi lui queste adomande, gli dico: ‘Signore, la Signoria vostra ha inteso come il fondamento di questo edificio è fatto e ordinato per infino al suo piano, dove che al presente intenderete le misure e ragioni sopra questo, come arà a essere fatto sopra a terra tanto dentro quanto di fuori e avete inteso come è cento cinquanta braccia per quadro.’</p>
<p>‘Ma il fondamento viene a essere più, perché dia vantaggio al fosso.’</p>
<p>‘E anche voglio che abbi quello di vantaggio, perché così vuole essere sempre: il fondamento vuole essere più grosso che 'l muro che va sopra a terra. Come avete inteso, il pavimento, cioè il piano, io lo scompartisco come voi vedete qui in questo disegno, iscompartisco in tre parti in ogni quadro, e tiro una linea da l'uno segno all'altro, e così lo 'ncrocicchio per ogni verso. E poi sparto per mezzo per ogni verso, in modo che, tutto partito in questi quadri, fatto questo, in su ogni angolo io lasso uno di questi quadri. Come ho scompartito a questo modo, io segno il muro con un'altra linea, e dall'uno segno all'altro, cioè da l'una linea all'altra si è sei braccia; e questi fo per le mura principali di fuori. È vero che si potrieno fare più sottili, ma perché sia l'edificio più forte e più durabile, io le fo di questa grossezza. L'altre mura che sono dentro io le fo di quattro braccia, eccetto quelle che sono ne' quadri che rispondono in su' canti, i quali sono di braccia venticinque per quadro.’</p>
<p>‘Ma quanto tiene il quadro di questi cantoni?’</p>
<p>‘Io gli fo avanzare dal canto di fuori, di drieto del muro, due braccia ciascheduno, e questo per buon rispetto.’</p>
<p>‘Vorrei sapere perché tu fai questo, e anche questi quadri di venticinque braccia per ogni quadro canto.’</p>
<p>‘Io vi dirò ogni cosa quando tempo sarà. Credo m'abbiate inteso per infino a qui.’</p>
<p>‘Si, voria intendere come tu tiri queste mura dentro.’</p>
<p>‘Le mura dentro che saranno e' quadri de' cantoni, saranno grossi braccia otto. Voi potete per quello che è disegnato qui intendere ogni cosa; meglio si può intendere che dire a bocca. Per questa cagione io l'ho disegnato tutto questo quadro, e spartitolo in sei quadri eguali: e sono venticinque braccia per ogni verso, e questo quadro è trenta sei di questi quadri, o volete dire parelli. Io vi parlerò sopra questi, sì che tenete bene a mente quello che dico, perché sono scabrose.</p>
<p>In prima voi vedete questo canto qui, il quale, come v'ho detto, è venticinque braccia di vano, come ciascheduno degli altri. Io in prima ne tolgo dentro due braccia e queste le tolgo per lo muro da canto dentro inverso la chiesa. Da le due parti opposite, cioè del muro di fuori, l'uno inverso la piazza e l'altro inverso settentrione, non glie ne tolgo se none uno braccio, sì che questo quadro mi resta ventidue braccia per ogni verso, e le sue mura di fuori sono grosse, come ho detto, otto braccia, ma in sul cantone proprio, otto braccia da uno lato e otto dell'altro; e tenete bene a mente che quello che fo a uno fo a tutti e quattro e' canti. Piglio poi cinque braccia di questo quadro per ogni lato, e alle cinque fo uno braccio di muro grosso tre e due alto, e questo va intorno intorno a questo quadro. E su vi metto due colonne per faccia d'uno braccio grossa e sette alta, e la distanza tra l'una e l'altra si è tre braccia. E di sopra giro uno archetto d'uno braccio e mezzo, secondo che qui in questo quadro disegnato si può comprendere. Vedete, Signore, e' vi bisogna avere l'animo molto atento, perché sono molto scure a 'ntendere queste scompartizioni.</p>
<p>E poi io fo una volta, di sopra a queste colonne, angulare, cioè croce, alta sei braccia di voltura, intendete che viene a essere alta questa volta braccia diciotto da terra. E la scala, la quale andrà su nella sommità, sarà nello spazio di cinque braccia di portico, benché 'l vano del portico sarà solo quattro braccia, a questo la scala non l'occuperà due braccia solo da l'una delle facce, e questa anderà su di sopra a questa volta. E lì sarà spianato e fatto in questa forma: che quello muro, che va di sopra d'uno braccio e di sotto ha le colonne, anderà su alto al piano della volta, e poi si girerà una voltetta di quattro braccia sopra di questo muro, la quale viene a 'ndare sopra della scala e appareggerassi con questa, viene a 'ndare intorno a tutto il quadro. Benché sia sopra la scala, questa voltetta sarà conserva di molte cose, perché si potrà fare armarii di due braccia l'uno per lo meno d'intorno, sì che i libri e altre cose in questo luogo si potranno conservare. Di sopra a queste volte spianate tutte a un piano, tanto queste quanto quella di dodici braccia, e così condotto la scala a questo piano, noi abbiamo uno spazio quanto quello di sotto, cioè di braccia ventidue per ogni verso. E così me ne andrò alto con queste mura distese un quadro, cioè braccia ventidue, ma io lo ridurrò in otto facce. Negli angoli dove che viene squadrato per ridurlo a l'otto facce, in quello spazio farò scale d'uno braccio e mezzo, che anderanno di sopra a questa volta, la quale sarà alta trentatré braccia e in ciascheduna delle quattro facce principali, cioè corrispondenti a' muri, farò due tabernacoli, alti da terra braccia quattro, i quali saranno braccia due di vano e alti quattro, con uno nicchio a l'usanza antica e con una cornice di sotto che cignerà tutte le facce. E poi di sopra farò uno occhio tondo per ciascheduna di queste quattro facce, il quale sarà di vano di braccia due, o forse faremo una finestra secondo ci parrà meglio. E poi di <corr resp="ed">sopra</corr> faremo una cornice, sportata in fuori d'uno braccio e mezzo, con uno parapetto, o di ferro o di pietre, per modo si potrà andare intorno. E ivi poi girerò la volta ottangulare, cioè in otto facce, e questa verrà alta dodici braccia; e nella sommità della volta uno occhio tondo d'uno braccio. E questa volta con quella di sotto sarà alta dal pian terreno braccia cinquanta due. E a quello piano verrà il piano dell'altre volte, eccetto che della grande di mezzo che sarà alta settanta due braccia. E, come ho detto di sopra, questo è detto per tutti e' quattro canti. Non so se mi avete inteso per infino a qui.’</p>
<p>‘Io ho bene inteso, ma vorrei sapere di questi quattro cantoni perché gli hai ordinati in questa forma e a che proposito.’</p>
<p>‘Per ora non voglio dire più, ma domani vi dirò tutto, perché gli fo in questa forma e a che proposito.’</p>
<p>Venuto il dì seguente, non uscitogli di mente il venire, neanche la norma del disegno a lui data, giunto subito mi ridomandò di quello che 'l dì dinanzi m'aveva domandato, e io per sodisfargli alla sua domanda gli dissi a che proposito e per che cagione gli avevo fatti in quella forma. E quando glie l'ebbi detto, mi disse: ‘Dillo un'altra volta, acciò ch'io lo 'ntenda bene.’</p>
<p>‘Signore, dico che questi quadri io gli fo i due in prima per due sacrestie, e gli altri due serviranno al battesimo, e questi saranno quelli ch'è alla entrata dinanzi.’</p>
<p>‘Di sopra perché gli fai a guisa di templi?’</p>
<p>‘Io gli fo, perché voglio che sieno dedicati a' quattro Vangelisti, i quali e per li quali la nostra religione si sostiene e mantiene, e sono testimonii d'essa. Così a <corr resp="ed">quella</corr> somilitudine gli ho messi questi quadri in questa forma più grossi di muro, acciò sia fortezza e sostentaculo di questo tempio, e anche testimonio, perché io intendo fargli alti e di sopra porre campane a similitudine di quello ch'è detto. Questi di lunga testificheranno questo tempio, si per la loro vista e sì per l'udire d'esse campane.’</p>
<p>‘Mi piace, ma vorrei sapere la ragione perché più su' cantoni che in altro luogo.’</p>
<p>‘Dirovelo, perché mi possiate intendere e per che ragione: io vi dirò la similitudine di questo sustentacello, perché più ne' cantoni che in altro luogo. La similitudine è questa: come voi mi domandasti perché si facevano le chiese in croce, io vi dissi la ragione che si fanno in croce alla somilitudine del Crocifisso, e così è vero; sì che fate conto che siano quattro uomini che aprino le braccia e tocchinsi l'uno l'altro con le punte delle dita lunghe, e tutti si voltino le spalle. Questi quattro faranno uno quadro proprio di loro quattro: se non hanno qualche sostegno sotto le braccia, non potranno troppo stare in quella forma, ma se gli metti qualche cosa, staranno sanza fatica e dureranno uno gran pezzo. Per questa via è così questo edificio, che esendo forte in su' canti, sarà più durabile assai, e per questo gli ho posti in questo luogo e in questa cagione e ragione. Non so come vi sodisfaccia.’</p>
<p>‘Mi sadisfà assai, e anche questa ragione mi piace. A questi quattro canti sono sadisfatto assai, ma vorrei, come ti dissi, intendere le muraglie dentro come hanno a 'ndare, che ordini e modi gli dai, e così archi, e colonne, e porte, e portichi, e altre cose che appartengono alli edificii. Arei ben caro d'intendere la ragione donde sono dirivate le colonne, e anche gli archi, e di che ragioni sono più begli, perché ne veggio in varii modi fatti. Alcuni paiono fatti a sesto, alcuni paiono fatti come uno scudo volto al contrario, cioè quello di sotto di sopra, e alcuni quadri, e chi in un modo e chi in un altro.’</p>
<p>‘Questo ancora vi chiarirò; ma al presente vi seguito pure il nostro proposito, cioè delle muraglie dentro, e in che modo e ordine io intendo di farle. Domani, se non sarete occupato, verrete, e di tutto vi chiarirò di quello voi disiderate.’</p>
<p>‘Occupato? Io t'aviso che vorrebbe essere grande occupazione che mi ritenesse, tanto m'è entrato nell'animo d'intendere questi modi e ordini dello edificare e anche del disegno: vedi che voglio che tu mel dia a intendere?’</p>
<p>‘Per me non rimarrà, Signore. Attendete pure come avete cominciato che vedrete che ogni dì vi piacerà più e con men fatica; e se bene alcuna volta vi paresse da dovere imparare, un'altra volta vi parrà far peggio, non sbigottite però per quello, seguitate pure, ché poi si travarca e fassi meglio in modo che benché paia di far peggio, poi infine egli è pure il meglio, e benché sia fatica e difficile questo imparare, egli è a similitudine come la rosa, che 'l gambo è spinoso e pugne e 'l fiore è odorifero e bello, così è lo 'mparare, che, benché sia nel principio difficile e faticoso, poi quando l'uomo ha imparato dà grande contentamento e piacere, e rimane paziente e contento d'ogni fatica che l'uomo ha durata.’</p>
<p>‘Per me non mancherà, dirai pur tu quello che ho da fare e io farò.’</p>
<p>‘Ben, piacemi. Domani vi darò a 'ntendere come aranno a 'ndare queste mura dentro tutte e gli archi e, se tempo s'arà, diremo forse ancora altre cose appartenenti a 'ntendere queste ragioni dello edificare li edificii.’</p>
<p>Nonché occupato, ma innanzi alli altri dì passati venne, e quasi come fusse per andare ad altre cose fare, ma pure come volunteroso di sapere mi domanda, e io gli dico: ‘Signore, la vostra Signoria ha inteso i cantoni tutti, il modo e perché gli fo nella forma che vedete.</p>
<p>Ora, le muraglie dentro ancora sapete che sono di grossezza di braccia quattro, eccetto che cantoni; ché a reggere <corr resp="ed">la trebuna</corr> saranno pilastri grossi braccia otto, e gli altri ancora, perché manterranno la volta grande di mezzo essere più forte. Queste muraglie dentro, cioè questi pilastri, e anche le facciate da canto, cioè tutte le mura di fuori, andranno alte per infino alle cinquanta braccia, cioè questi quattro pilastri che terranno la tribuna. E in su questa sommità si girerà quattro archi di larghezza di braccia quattro per ogni verso; e gli altri due da canto saranno due archi per ciascheduno canto; ma il vano d'essi saranno cinquanta braccia: venticinque l'uno di larghezza, e alti cinquanta, cioè il loro vano per l'altezza, e la larghezza venticinque, e venticinque gli spazii, dal piano, e cinquanta lo spazio di mezzo; sì che di questi archi ce ne viene a essere quattordici. Per ragione doverieno essere sedici, ma io ne tolgo due nella parte da capo, perché voglio fare la capella grande, cioè l'altare maggiore.</p>
<p>Come ho detto, io voglio fare l'altare grande, e voglio sia rilevata dal piano terreno sedici braccia.’</p>
<p>‘E questo perché?’</p>
<p>‘In prima l'altare debba essere dal pian terreno sedici braccia, perché l'altare debba essere eminente e alto. E piglieremo tutta la parte di verso oriente; e ivi farò nella testa uno mezzo tondo, il quale sarà trenta braccia di larghezza, cioè di vano. E questo mezzo tondo piglierà del muro di fuori tre braccia, e nella grossezza d'esso muro, essendo cinquanta braccia larga questa parete, ella vorrà avere dieci braccia di quadro di muro – anche in questo luogo si farà il tabernacolo da tenere il Corpo di Cristo –, da l'uno canto, e da l'altro sarà di vano d'otto braccia, sì che si potrà fare una scala, la quale andrà di sopra. E ancora in questo luogo scuserà sagrestie rimote, o vogliamo dire antesagrestie; e le sagrestie magiori di queste saranno quanto che tiene il tondo della cappella grande, da uno canto e da l'altro della cappella. E così gireremo due volte in colonne, alte al piano di questa cappella grande; e di sotto a queste volte della sagrestia si farà cappelle grandi quanto si potrà, e per queste sagrestie s'anderà anco-. ra alli oratori di cantoni. E così alle volte di sotto de l'altare grande sarà cappelle e altari ancora da dire messa. Non so se m'avete inteso.’</p>
<p>‘Credo di sì, ma vorrei intendere queste mura come staranno su, distese, cioè pulite, o aranno ornamento?’</p>
<p>‘Di questo non ne voglio ancora dire alcuna cosa, perché a dire così a parole è difficile a poterlo dare a intendere, ma io vi disegnerò tutti quelli modi e ornamenti che gli voglio fare, e così i capitegli, e base di colonne, e cornice, e archi, e porte, e finestre, e d'ogni cosa di per sé vi disegnerò, in modo potrete bene intendere, e anche d'altri membri che bisognano, come sono pulpiti da organi e da predicare e altre particularità, e anche dello ordine di fuori: ornamenti che accaggiono alle muraglie di fuori diferenziati da quegli dentro, di tutti vi dirò e seguirò in modo so' certo m'intenderete.</p>
<p>E per andare su all'altare farò due scale, larghe cinque braccia l'una, in modo che s'anderà su acconciamente. E dinanzi in sul piano de l'altare faremo uno parapetto alto tanto che si potrà stare sicuro; e di sopra a esso metteremo colonne alte otto braccia; e di sopra a esse una cornice, grossa per ogni verso tre braccia; e sopra questa nel mezzo sarà il Crocifisso con Nostra Donna e san Giovanni da canto. E sotto esso nel mezzo sporteremo in beccatelli uno pergamo, o da predicare, o da dire il Vangelo. E così da canto verrà pure il parapetto in colonne, come dinanzi.</p>
<p>Gli archi da canto degli archi grandi maestri, cioè quegli delle venticinque braccia, io vi metto due colonne per ciascheduno arco, le quali colonne saranno grosse due braccia e alte sedici; e poi vi girerò su archi di larghezza, di sette braccia. E le colonne metteremo in su uno quadro alto dieci braccia e largo quattro; e poi sopra queste colonne gireremo gli archi di sette braccia, i quali sono alti tre braccia e mezzo. E uno e mezzo metteremo di sopra del capitello uno quadro, tanto che tra le colonne e gli archi e ' quadri di sotto alle colonne sarà trentuno braccio. E poi la grossezza dell'arco sarà uno braccio e mezzo, e di sopra faremo uno cornicione alto due braccia e mezzo; e in tutto sarà da terra a questa altezza e tra le colonne e gli archi trenta cinque braccia. E questa cornice sarà il suo piano tre braccia, e da' canti si farà per parapetto, in modo si potrà andare circundando; e poi gireremo uno arco tanto alto che sarà alta 50 braccia in tutto. E a questo pari e' si farà le prime volte delle navi da canto; e per di sopra da queste farò altre volte alte venticinque braccia. E spianatole, tanto quelle quanto la grande di mezzo, e di sotto a queste volte s'andrà intorno, e risponderanno dentro nella chiesa. Queste volte vengono più basse che quella grande del mezzo braccia dieci.</p>
<p>E nelle parti dove non viene queste volte, cioè in testa delle crociere, sarà uno corritoio in beccategli, sportati in fuori tre braccia, col suo parapetto; e di sotto a questo viene l'altro, che viene sopra delle colonne; e così per due ordini d'anditi si potrà andare intorno. Le parti dentro de loro scompartizioni è detto quello che al presente basta; le parti esteriori, cioè di fuori, intenderete.</p>
<p>In prima, come ho detto, io intendo di fare il portico intorno intorno. Dinanzi, quanto tiene la nave del mezzo, cioè di misura di cinquanta braccia, e fo uno portico alto venticinque braccia, il quale sarà tre archi solamente; e saravi quattro colonne di due braccia grosse l'una e alte sedici. E da l'una colonna a l'altra sarà dodici braccia. Le colonne aranno uno dado di due braccia di sopra al capitello, e l'arco comincia sopra questo quadro, o vuoi dire dado; il quale arco sarà alto sei braccia e uno braccio grosso; e piglieranno di distanza braccia quaranta due tra le colonne e gli archi. E da le parti da canto, di là e di qua, sono braccia sessanta sei per parte, sì che viene a essere braccia cento ottanta due; ne tocca adunque per parte novantuno braccio. Di 91 ne togli venti due, restano 69; ma perché il portico è dieci braccia largo, si distende in 79. Faremoci adunque undici archi di braccia sei di vano' l'uno, e dodici <corr resp="ed">alto</corr>; e in questi archi vengono dodici colonne d'uno braccio l'una di grossezza, sì che 66 braccia d'archi e dodici di colonne fa 78; e uno me n'avanza, dove che in sui cantoni di questi portichi, per quello braccio più, metterò due colonne, che l'una sosterrà l'arco da uno canto, e l'altra da l'altro canto. E così come fo questa facciata dinanzi, per questo medesimo ordine fo tutte l'altre, eccetto che quella di rieto viene in altra forma, come che v'ho detto la similitudine di quattro uomini che stiano diritti e distendino le braccia l'uno a toccare l'altro, e che tutti stieno voltate le spalle l'uno all'altro, e le facce si mostrino tutte dinanzi a uno modo. Ma io voglio che uno di questi quattro, cioè quello di verso oriente, sia volto al contradio, donde che lui verrà a mostrare le spalle dove gli altri mosterranno il viso; e così a similitudine di questo io volto una di queste facce a un altro modo, cioè quella dinanzi a quella dove fo l'altare, che come l'uomo dalla parte di rieto è in altra forma che quella dinanzi, così io a quella similitudine la fo in altra forma divariata: la divariazione è questa, che per rispetto della trebuna dell'altare grande io la vario inel modo che ho detto, che gli fo quello mezzo tondo.</p>
<p>Avete inteso infino a qui come ho composte queste cose. L'altezza di questo portico che io fo di fuori, cioè di quello delle venticinque braccia, da quello in su io fo un altro corritoio, il quale andrà a dirittura di quello di dentro delle prime volte, e uscirassi dell'uno nell'altro. E questo starà sportato in beccategli in fuori tre braccia col suo parapetto, in modo si potrà andare sicuro intorno. E da questo portico al piano delle volte da canto, donde ch'è distanza quindici braccia d'altezza, si farà la sua cornice, sportata in fuori tanto che si potrà andare intorno; e anche in modo sarà adattata che ricorrà l'acque, e porteralle a' luoghi dove sarà costituito ch'ella vada.</p>
<p>Così questo piano per infino al piano dell'altra volta del mezzo sarà dieci braccia d'altezza, e da quello piano per infino dove si poseranno le travi del tetto sarà quattro braccia. E la colmignola sarà dodici braccia e mezzo. E per più fortezza ancora della volta grande del mezzo, a' cantoni dove vengono e' campanili, io girerò due archi delle due facce dentro che si poggiano nelle facciate alte dalle dieci braccia in su al piano delle volte grandi. Per lo disegno intenderete, perché qui non è ancora dimostrato tutto quello intendo di fare e per ora non voglio dire più. Come voi ritornerete, e io vel fornirò di dare a 'ntendere.’</p>
<p>El dì seguente essendo festa non venne. Io, che avevo voglia di fornire il mio disegno per potere dare ordine alle pietre che bisognavano, seguitai la trebuna del mezzo, la qual è alla proporzione della grande che s'aveva a murare. Noi sopra gli archi tireremo uno muro di sedici braccia, grosso uno braccio e mezzo; e poi voglio fare uno muro d'uno braccio appresso a questo uno braccio e mezzo, cioè distante da questo; e questo vano sarà alto da questo piano di questo andito braccia quattro. E sopra a questa altezza di queste quattro braccia si giugnerà insieme l'uno muro con l'altro, e sarà grosso quattro braccia in tutto. E poi occhi tondi di due braccia più alti, il diamitro loro sarà quattro braccia, sì che s'arà sei braccia di muro di sopra e sei di sotto; e questi occhi verranno in quelle facce le quali stanno scoperte, cioè quelle che non vengono a dirittura delle volte. E alzate queste sedici braccia, farò una cornice di fuori e una dentro: quella di fuori verrà al pari della colmignola del tetto, e quella dentro farò un altro corritoio d'andare intorno, nonistante che alla cornice di fuori si potrà ancora andare intorno. E così si farà portette, che si potrà ancora andare ed entrare dell'una inell'altra, da quella di fuori in quella dentro. E così di fuori farò una scala, che si gitterà giù alla siconda del tetto; e queste scale saranno due a ogni tetto da una testa, e l'altre due da l'altro; sì che s'aranno sedici di queste scale. E questo fo perché si possa andare per tutto sanza impedimento, quando fusse più gente di chi andasse o venisse.</p>
<p>La tribuna voglio principiare in questa cornice. El diamitro del suo quadro si è sessanta quattro braccia, ma è ridotto a otto angoli e a otto facce, sarà venticinque; sì che, pigliando il mezzo, sarà alta questa volta trenta due braccia, ma sarà il suo sesto venticinque, e il muro di questa tribuna voglio sia grosso uno braccio e mezzo. Benché io la riduca il quadro a otto facce, niente di meno io la farò tonda a modo d'una scodella volta sotto sopra; e quello che la fo più alta che 'l suo sesto, il quale sarà venticinque braccia, io innalzerò col sesto tanto che verrà all'altezza delle trenta due braccia. E perché a ridurmi a l'ordine dell'otto facce in su ogni angolo del quadro io mi ritralgo tanto che venga al diamitro delle venticinque braccia, è perché m'avanzi di spazio in su quegli cantoni, cioè il piano di braccia circa undici o più, e vienmi quasi uno triangolo; in su ognuno di questi angoli io fo uno contraforte, cioè pilastro, e piglio del cantone, perché sia spalla di questa; donde che gliene viene quattro di questi contraforti, come qui si può comprendere; e questi verranno su alti quindici braccia. Di sopra per infino che 'l muro va diritto, cioè circa di braccia dodici, e a questa fine delle dodici braccia, faremo una cornice sportata in fuori due braccia, e uno parapetto intorno, in modo s'andrà sicuro.</p>
<p>E tra questo muro diritto e 'l muro della volta grande per lo voltare che fa viene a rimanere di vano uno braccio e mezzo, perché questo di fuori io non lo fo grosso se none uno braccio, eccetto che a diritto di questi contraforti che gli congiungo colla volta gli lascio tanto di vano che l'uomo possa passare intorno. E di quattro braccia in quattro braccia <corr resp="ed">d'altezza</corr>, io fo una volta piccola tanto quanto dal muro della trebuna a questo muro diritto di fuori. E così all'ultimo delle dodici braccia io fo un'altra volta, secondo sua larghezza; e così in questo muro di fuori <corr resp="ed">fra</corr> uno contraforte e l'altro io gli fo in archi e in colonne di mezzo braccio di diamitro l'una, e alte braccia quattro; e con scale su questi pilastri in modo si potrà andare a questo piano di questa cornice abilmente. E di qui si farà scale, che si verrà a salire alla sommità della tribuna; e saranno per modo ordinate e partite che s'anderà sicuro e sanza impedimento, quando più d'una persona andasse o venisse.</p>
<p>El coprimento di questa tribuna sarà per modo ordinato e stabilito che l'acqua non offenderà, e anche tutta si ridurrà a' luoghi diterminati. E nella sommità di questa volta sarà uno tondo di braccia due di vano, cioè d'aire; e qui in questa sommità sarà uno piano per lo meno di tre braccia, intorno a questo occhio tondo. E su gli metterò otto colonne doppie di braccia sei l'una alta, e 'l diamitro due terzi di braccio, e una cornice di due braccia alta; di sopra a questa cornice <corr resp="ed">è poi</corr> la cupoletta alta sei braccia, e 'l pomo col suo piè alto braccia dieci. Entendi che tutte queste misure sono dentro, cioè dell'altezza, ché c'è di più la grossezza delle mura tanto che dal pavimento, cioè dal piano per infino la sommità si è cento cinquanta braccia. L'acque de' tetti tutte si ridurranno sopra alle cornici di sopra alle facciate, dove che sarà uno canale il quale ricoglierà queste acque, dove per gli antedetti condotti anderanno per li pozzi de' fondamenti.</p>
<p>Venuto il dì seguente, mezzo stimando che lui ancora non venisse, fu innanzi l'ora usata e con uno animo volunteroso mi domanda se io ho fatto altro. Io gli dico: ‘Sì’. E lui mezzo conturbato mi disse perché non l'aveva aspettato, e bastemiava l'uccellare e anche chi l'aveva menato, e non si poteva riconsolare. Io, vedendolo sì di mala voglia, dissi: ‘Signore, non vi scandalezzate, ché, se vi piace, io ve la darò a 'ntendere secondo l'ho ordinata e misurata tutta, e in che modo scompartita.’</p>
<p>‘Se tu facessi questo, tu mi faresti grande apiacere, e per certo io intanto che tu fai questi disegni non andrò più a cacciare, e anche il mio sollazzo voglio sia questo, se non ti rincresce.’</p>
<p>‘Signore, a me è somma grazia e piacemi molto quando vego la vostra Signoria.’</p>
<p>E così gli narrai da prima tutto quello avevo fatto, in modo che lo intese benissimo e dissemi allora che restava a fare a questo tempio, e io gli dissi che altro non restava se none i campanili e gli ornamenti dentro e di fuori e le porti ancora.</p>
<p>‘E' campanili in che forma gli vuoi tu fare?’</p>
<p>‘I campanili la forma loro sarà questa: che quando io gli arò alzati al pari del piano del tetto con quelle volte sopra volte secondo quelle che ci verranno, io farò una cornice sportata in fuori quanto che quella delle mura maestre, con uno parapetto in modo si potrà andare intorno. E da quello in su, io mi ristringo sei braccia per ogni verso; e perché sia forte questa ultima volta, io gli giro quattro archi di sotto a dirittura del muro che voglio fare di sopra; ristringomi quelle sei braccia uscendo del diritto del muro: se non gli facessi questi quattro archi, non saria sì forte il muramento, sì che io intendo, com'io ho detto, di ritrarmi queste sei braccia, donde che mi resta poi uno quadro di diciotto braccia per ogni verso. Voglio qui principiare un quadro, il quale sia due braccia grosso il muro, con uno imbasamento in questa forma fatto di sotto, e di sopra una cornice, come vedete disegnata qua da lato. Poi di sopra da questo voglio fare il parapetto che si possa andare sicuro intorno, e un tondo di diamitro di braccia quattordici. E qui voglio piantare quattordici colonne d'uno braccio l'una di diamitro e lunga nove braccia; e di sopra a queste colonne voglio sia una cornice di braccia due alta; e tra l'una colonna e l'altra è di spazio due braccia; e anche due braccia voglio sia di lunga <corr resp="ed">a uno altro</corr> tondo, <corr resp="ed">il quale</corr> voglio fare di diamitro d'otto braccia, e questo muro sarà grosso uno braccio, donde che mi rimane in questo tondo braccia sei di vano. E questo voglio vada in questo ordine di queste colonne in otto ordini, fatte in questa forma come che queste, e di medesima misura. A ogni ordine di colonne averanno uno murello di sotto d'uno braccio, e così s'andrà su di grado in grado con una scala. E da l'una a l'altra s'enterrà sun una volta con finestre ordinate. E poi di sopra a ciascuno di questi campanili s'arà tre campane ordinate secondo il canto, e su questa sommità sarà di queste colonne, viene la sua cuspide, la quale sarà alta per due ordini di colonne, cioè venticinque braccia. E nella sommità sarà una palla alta due braccia, e quattro il suo piè; e di sopra a questa palla sarà uno gallo. E così faremo a tutti e quattro questi campanili.’</p>
<p>‘Do, dimi perché tu fai più uno gallo che un'altra cosa. Vero è che in altre chiese n'ho veduti in cima di campanili di questi galli, ma credeva che fussino colombe o altri uccegli. Dimi per che cagione si fa il gallo più tosto che altro uccello.’</p>
<p>‘Dirovelo, Signore, secondo che mi disse uno vescovo, che volendo lui riedificare una sua chiesa, io gli fe' il disegno; e quando io fu' a questo, disse voleva che gli facessi su un gallo. Io ancora domandai lui, come voi domandate me, per che cagione più un gallo che un'altra cosa; e lui mi disse che così era ordinato dalle prime ordinazioni eclesiastiche, e che quello si faceva a similitudine che, come il gallo canta a tutte l'ore, così debbono e' preti e a chi s'appartiene ministrare il culto divino essere sollecito a tutte l'ore, ed essere svegliato come che è il gallo; e per questo si fa il gallo.’</p>
<p>‘Piacemi avere inteso questo. Ora dell'ornamento che tu vuoi fare dentro arei caro intendere.’</p>
<p>‘Per oggi non voglio dirvelo, perché sarebbe un poco lungo, ma come voi tornerete, e io ve lo dirò quello intendo fare in questo tempio per ornamento.’</p>
<p>‘E le porte come vuoi tu fare? E quante saranno?’</p>
<p>‘Le principali saranno quattro.’</p>
<p>‘La larghezza sarà braccia otto e l'altezza sarà braccia sedici, e ciascheduna di queste n'arà due da canto, l'una di qua e una di là. E queste saranno larghe braccia sei e alte dodici, la forma delle quali saranno quadre, e di belli marmi e d'altre pietre.’</p>
<p>‘E degli altri ornamenti non mi vuoi dire?’</p>
<p>‘Signore, no al presente.’</p>
<p>‘Dimi almeno qualche cosa di quello intendi di fare, poiché di questo disegno non mi vuogli dire altro.’</p>
<p>‘Quello che intendo di fare si è che voglio far fare una asse di due braccia e scompartirla quanto voglio sia grande la vostra Corte; e su questa tavola la voglio disegnare il suo fondamento, e poi farvi su il disegno rilevato di legname e come arà a essere proprio. Or questo dico bene che ho caro di vedere, e arei caro questo intendere, per ordinare ancora io qualche cosa.’</p>
<p>‘Potretelo fare, ma se voi sapessi disegnare vi saria molto più facile.’</p>
<p>‘Per certo questo ancora, se Dio vorrà, io imparerò. Sta' con Dio.’</p>
<p>E così si parti.</p>
<p>Fatta l'asse quadra, scompartita tutta di parelli e tanti quante braccia ha a essere la casa regia, in questa forma, secondo il modo nostro usato fatto questa scompartizione, sopragiunse uno da parte del Signore e dissemi quello faccìa. Io gli mostrai. Lui disse che 'l Signore voleva venire, che io l'aspettassi. ‘Così farò’ risposi io, e subito presto, che appena credea che detto suo mandato fussi giunto a casa, che lui venne; e come giunse mi mostrò la sua tavoletta, dove più teste aveva ritratte. E innanzi che altro dicessi, volse ch'io gli mostrassi alcuna cosa appartenente al disegno e anche un altro disegno mi bisognò fare. Fatto questo, mi domandò di quello ho principiato.</p>
<p>Mostratogli l'asse, volse ch'io gli dicessi quanto spazio era questo. Io gli risposi che era tanto quanto era la chiesa per la facciata dinanzi, cioè braccia cento cinquanta, ma per l'altro verso sarà altretanto. Intese subito che veniva a due quadri. Domandomi ancora in che forma scompartizioni io voleva fare. Io prestamente gli contai il fondamento di due ragioni e dissi: ‘Come voi vedete questi due congetti qui, è la mia intenzione di farla in uno di questi modi, ma farò il disegno nell'uno modo e nell'altro e quel che più piacerà al Signore vostro padre e anche a voi.’</p>
<p>‘A questo modo mi piace, ma inanzi che tu facci questi disegni, io arei caro intendere le ragioni delle colonne e di queste altre cose, se ti paresse, perciò che io credo che intenderei poi meglio, e anche non sarebbe tanto tedio a dirmi ogni cosa.’</p>
<p>‘Di questo io non mi curo, ché a me non m'è tedio niuno, purché a voi sia grato, sì che elegete voi se volete ch'io vi dica le ragioni delle colonne, e in che modo furono trovate, e a che similitudine, e così le ragioni delle porti, e degli archi, e cornice, e di tutte queste cose, oltra la forma de l'edifici, le quali per ornamento e anche per bisogno si fanno.’</p>
<p>‘Questo arò caro.’</p>
<p>‘A dire il vero, se voi sapessi disegnare bene, voi più facilmente intenderesti queste cose, ma perché voi le possiate bene intendere, io ne disegnerò alcune di queste cose, le sue forme e anche loro ornamenti, secondo che per gli antichi si sono trovate e usate. Solo, al disegno vi conforto, perché poi da voi medesimo le farete e 'ntenderete.’</p>
<p>‘Be', se ti pare, incominceremo a disegnare colonne e altre cose secondo mi darai a 'ntendere.’</p>
<p>‘Non per ancora, imparate pure a fare la figura, perché in essa contiene ogni misura e proporzione di colonne, e anche d'altre cose, ma perché ben possiate tenere a mente, e anche poi voi quando alcuna ne volessi disegnare, che voi possiate sanza troppa difficultà farle, e come dell'altre misure le quali avete scritte, queste ancora bisogna con più efficacia scrivere e farne ricordo.’</p>
<p>‘Sì che fate uno altro libro e domani, che sarà l'ottavo, e in questo comincerete a scrivere le misure e modi delle colonne e d'alcun'altra cosa che insieme con queste si confaccia.’</p>
<p>‘Sì che verrete domani che io incomincerò a trattare di questa origine delle colonne in questo ottavo libro; e secondo ci parrà meglio, o di seguitare a queste ragioni, o pure ritornare alla edificazione della vostra corte, faremo quello parrà essere più congruo.’</p>
<p>‘E così si faccia, domani io verrò e mosterrotti quello io arò disegnato, e poi mi dirai di queste cose.’</p>
<p>‘Sì, ma non voglio che voi vi diate tanto al disegno che voi abbandoniate le lettere, cioè le vostre lezzioni, perché quelle sono ancora a questo intendere molto necessarie, avisandovi che al disegno basta solo una ora al dì: quando alle volte lo studio v'ha un poco tediato, e voi allora per uno piacere e rifriggero potete disegnare una ora o una mezza o quello vi piace, pure si continui ogni dì lo studio detto, e vedrete, se così fate, saprete intendere, in modo n'arete poi gran consolazione e contentamento. E poi, di qua da quattro o sei mesi vi mosterrò di fare per ragione' uno disegno, o di casamento, o di figure, o come si debbono porre che paia che siino come il naturale.’</p>
<p>‘Oh, questo mi piacerà assai! Io non voglio per niente abbandonare lo studio, perché in quello io piglio ancora grandissimo piacere e anche mi pare, secondo che il mio maestro alcuna volta m'ha letto di certi edificii, e di ponti, e d'altre cose simili, ma io noll'ho così tenuto a mente come sarà ora, e voglio per certo domandare se c'è niuno che tratti di questi edificii, ché io voglio me ne lega qualche opera.’</p>
<p>‘Farete molto bene.’</p>
<p>‘Statevi con Dio.’</p>
<p>E partitosi, per quello dì non fu altro detto.</p>

<trailer>EXPLICIT LIBER SEPTIMUS</trailer>
</div2>


<div2 type="capitolo">
<head> INCIPIT LIBER OCTAVUS</head>

<p>Venuto l'altro dì seguente, lui subito innanzi che io altro avessi preparato mi sopragiunse, e cominciomi a domandare quello ch'io facevo. Io gli rispuosi che none altro avevo ancora fatto se none desinato. Lui, non uscitogli di mente la sua norma e mostratomi quello aveva fatto, mi disse gli debba narrare queste origini e misure delle colonne.</p>
<p>‘Signore, il primo origine delle colonne si fu che, quando furono fatte le prime abitazioni, la necessità insegnò che, volendo fare una capanna, o vuoi dire frascato, o quello si fusse, prima mozzò uno legno il quale aveva due rami, l'uno all'opposito dell'altro; tagliatogli tutti e due del pari, rimase forcelluto. Donde che, fattone quattro in quella forma e fittole in terra, e messi poi quattro altri legni a traverso sopra di queste, come per questo disegno si può vedere, e questo modo si cominciò a fare i primi origini delle colonne. Questa, secondo nostra oppinione, fu la prima origine della colonna; di poi, secondo le cose si vennono più limando e pulendo, fu dato a questi cotali sustentaculi misura, forma, e proporzione, e nome, e anche dirivazione, come che è detto dello edificio nel primo, che è dirivato e formato da l'uomo, così è proprio la colonna.</p>
<p>Dirovi prima come ha dirivazione e misura dalla forma umana. In quanto alla dirivazione ch'ell'ha da l'uomo, secondo dice Vetruvio, si è che queste colonne pulite e sanza altro ornamento, queste sono a similitudine de l'uomo inudo. E quelle che sono acanalate furono asimigliate da Calimaco Ateniese, secondo dice l'auttore preallegato, che, vedendo una sposa colla vesta increspata e afaldata molto bella, gli piacque e a quella similitudine increspare una colonna, cioè farla a canali. E da quella furono poi seguitate a farle in quella forma.</p>
<p>E da questo Calimaco fu trovata la forma del capitello, cioè la similitudine dell'ornamento. La quale similitudine, secondo la narrazione del sopradetto auttore, si è che, morendo questa giovane, la quale da una sua balia era molto amata, in modo che ogni dì alla sepoltura le portava da mangiare, e una volta tra l'altre portandogliene là lo lasciò e partissi, lasciandolo in quel luogo in uno canestro. Stato non so che dì, e passatovi questo Calimaco, guardò e, veduto questo canestro sotto il quale era nato certe foglie e non so che erbe e attacatosi su per lo canestro, lo guardò e parvegli quella cosa in quella forma doverla fare in forma di capitello e mettere su la colonna. E così da questo dice che prese questa forma d'ornamento.</p>
<p>Un altro n'entesi che a me pare ancora più verisimile, secondo quelli che ho visti poi scolpiti di marmo a Roma e anche in altri luoghi assai, benché d'altre ragioni d'ornamenti si sieno fatte, le quali per disegno vi mosterrò, secondo io n'ho veduti, com' io ho detto, in molti luoghi. Quello, dico, che a me pare sia più verisimile, si è che dice che, essendo così a caso e a fortuna, o che pure gli fusse stato fitto uno legno dinanzi a una casa d'uno villano, la moglie, come è usanza di fare, ebbe uno vaso, rotto o sano che si fusse, ed empiello di terra e seminogli dentro, o che ve la piantasse, non so che erba; e per spazio di tempo nacque non tanto dentro, quanto nel fondo di questo vaso, crescendo queste erbe tanto che quelle di sotto al fondo del vaso quasi pareva che intorno a questo vaso volessino andare alte; e così quelle dentro crescendo di fuori si distendevano e pendevano giù, in modo che quasi uno ornamento a questo cotale vaso pareva. Sì che, passando uno, il quale intese questo che da natura e a caso era procceduto, gli piacque; e adattollo alla forma e ornamento del capitello, onde che poi a questa similitudine se n'è fatti; e che sia vero, dove che si vede uno capitello antico quasi la maggior parte stanno fatti in questa forma. E se terrete bene mente a tutti pare sia posto uno vaso su la colonna; e poi vero è che per rispetto di quelle foglie, chi non sottilmente se lo mette a 'ntendere, non gli pare massime a quelli che non intendono l'arte, ma son certo che adesso che ve l'ho detto, come ne vedrete una, la 'ntenderete, ché proprio vedrete come che uno vaso, posto fra quelle foglie. E così il coperchio di sopra pare che priema e chiacci quelle foglie che escono di fuori del vaso, e per quel peso del coperchio le faccia riversare e atorcigliare, cioè avoltare, come molte erbe fanno quando nascono ne' luoghi che eschino di qualche luogo stretto.</p>
<p>Avete veduto la dirivazione della colonna e anche del capitello. La basa della colonna, o vuoi dire il piè, come si fusse trovato la prima volta, io non ho altra notizia, se none che stimo che a caso' qualche uno misse qualche pezzo di tavola, come molte volte ancora si fa che per mettere uno legno sotto qualche cosa e non essendo tanto lungo, ci si mette sotto o tavola o altro, per modo che la si viene ad alzare; così credo che qualcuno vide e da quello la traesse, ma adattandola e dandole bella forma, come che si sono poi usate per gli antichi, e anche per noi, ché chi le vuol fare belle le trae a quella similitudine e forma di quelle antiche.</p>
<p>Avete inteso l'origine di tutte queste parti della colonna; ora avete a 'ntendere le misure, qualità e forme. Come ho detto dinanzi l'edificio essere dirivato da l'uomo, come l'uomo ha e' membri, e così l'edificio ancora ha i membri. E anche la colonna, non che sia membro dello edificio, ma è parte di natura d'esso, ché molti edificii sanza essa colonna non si possono fare. E questo è a similitudine come a dire i signori, che hanno bisogno di servidori e sostentacoli, i quali in varii modi sono gentili uomini, i quali danno aiuto e sostentacolo a' signori. E quanto maggiore signore è, tanto vuole più varii appoggi e ornamenti e uomini da difendere, come sono i soldati e anche altre persone, che sanza loro non possono fare. Sì che a uno signore bisogna varie ragioni di persone, e a varie cose l'adopera, e a esso serve: così l'edificio grande molte e varie cose bisogna; e secondo le qualità de' signori, o vuoi temporali, o vuoi spirituali, come ho detto, hanno bisogno di varie generazioni di persone, così sono proprio li edificii, come dire templi o vuoi dire chiese principali, che oggi si chiama quasi in ciascheduna città duomo. La quale chiesa, questa è, come che 'l papa è principale sopra a tutti e' preti, così queste chiese principali sono a similitudine sopra tutte l'altre chiese. Non è dubbio che 'l papa altra dignità e continenza dee avere che non hanno i cardinali e i vescovi, né altri prelati; così dee essere la chiesa a comparazione, e secondo la qualità della chiesa, così debbono essere gli ornamenti d'essa. Sì che adunque per queste ragioni e qualità le colonne sono parte appartenenti a certe qualità d'edificii; essendo così come l'edificio deriva da l'uomo e da misura e qualità e forma e proporzione umana, la colonna ancora da esso uomo diriva.</p>
<p>Le colonne pulite, secondo Vitruvio, furono da l'uomo nudo asimigliate, e quella a canali da quella giovane ornata, come è detto. L'una e l'altra da forma umana sono dirivate: essendo così, da loro hanno preso qualità e forma e misura. La qualità, o vuoi dire ioniche e doriche e corinte, sono tre, cioè grandi, mezzane e piccole.' Forma: secondo sua qualità vuole essere formata e proporzionata. Misura: secondo che l'uomo è misurato tutto, così la colonna vole essere misurata e proporzionata secondo sua forma.</p>
<p>A la qualità e forma: come è detto, egli è tre qualità e forme degli uomini, così è delle colonne, cioè grandi, piccole e mezzane. Le piccole vogliono essere, come l'uomo è sette teste, così le colonne siano sette capitegli; e tanto vuole essere il capitello alto, quanto è il diamitro della grossezza. E 'l diamitro della grossezza, tu dei sapere quanto è grossa la colonna a 'ndare intorno, e la terza parte della sua rotondità sarà il suo diamitro; o vuoi grossa o vuoi sottile, questa è sua misura. Intendi bene la mezzana ragione: così come c'è uomini ancora che sono otto teste, così a quella similitudine si possono fare le colonne d'otto capitelli. E l'altra qualità è di nove teste, e questi sono della maggiore qualità, cioè quelle colonne che sono di nove capitegli. E così chi bene penserà, sarà proprio, come ho detto, a similitudine de' signori, che vogliono ancora loro tre generazioni di persone per essere signori, cioè gentili, mezzani e piccoli.</p>
<p>Hai veduto la qualità della colonna, cioè qualità e forma, e come da l'uomo vengono queste ragioni. E così voglio veghi le misure che da l'uomo sono dirivate. La misura che vuole avere la colonna, come che l'uomo è misurato colla testa, così la colonna vuole essere misurata col capitello. Questo avete inteso dinanzi. Come ho detto, il diamitro della colonna è sua misura, e così del capitello. El capitello è capo della colonna, Vetruvio il chiama epistilio, questi vocaboli antichi lui gli usa, io non ve gli voglio dire, perché sono scabrosi e non s'usano. Io vi dirò pure e' nomi che s'usano oggi dì.’</p>
<p>‘Sì, dimi pure di quegli che susano oggi, ché queste scabrosità non mi piacciono, e massime in queste misure e in questi modi di questi edificii.’</p>
<p>‘Voi dite il vero, e perciò io m'ingegnerò di dire queste cose tanto aperte quanto sarà possibile, perché, come voi dite, loro medesime sono spiacevoli a 'ntendere, e massime a chi non sa disegnare. Credo che per infino a qui m'abbiate inteso.’</p>
<p>‘Sì, benissimo. Di' pure; quando non intenderò io tel dirò.’</p>
<p>‘Signore, come avete inteso, il capo de l'uomo ha tre misure principali, ed è partito per terzo la faccia, come nel primo si tratta; e questa misura si è il naso la più nota; ed è una delle tre parti, sì che così il capitello vuole essere partito. Le due parti della sua altezza vuole essere occupato da foglie, e l'altra terza parte si parte per mezzo; e dal mezzo in su di questa parte si s'occupa e fassi a guisa come a dire una berretta che l'uomo abbia in capo, che, quando l'uomo la tiene come ragionevolmente si dee tenere, piglia mezza la fronte, la quale è la terza parte della faccia de l'uomo. Dalla mezza in giù se gli fa varii ornamenti, come a dire quando l'uomo intorno alla testa avesse qualche fregio o benda o altra cosa avolta alla testa, e poi mettergli la berretta, e che si vedessi questo tale ornamento. Questo è in quanto alla misura e anche in quanto alla similitudine. Tu potresti dire: tu m'hai detto che è a similitudine fatto d'un vaso posto in su la colonna. Maisì, e così è questo poi a similitudine del coperchio del vaso.’</p>
<p>‘Per certo io arei caro di vedere uno disegnato per intendere meglio.’</p>
<p>‘Io vel disegnerò, ma lasciatemi prima dirvi queste altre misure del fusto della colonna e anche della basa.’</p>
<p>‘Son contento, ma voglio a ogni modo me ne disegni uno.’</p>
<p>‘Io vi disegnerò tutta la colonna, e anche di più ragioni. Ma voglio fare un'altra cosa: che vorrò che voi proprio ne disegnate uno; e io vi darò il modo e la ragione d'essa colonna e del capitello e basa. Del capitello avete inteso assai per ora; quando il disegneremo, se alcuna cosa resterà, io ve lo dirò.</p>
<p>La basa vuole essere la metà della altezza del capitello, perché, come l'uomo dal collo del piè, o vuoi dire della giuntura, è mezza testa, così a questa similitudine vuole essere el piè della colonna. Onde ch'ella, se avesse dirivazione o forma, altro non intendo, se non quello che è dinanzi detto. El modo della loro forma è stata trovata per bellezza in quello modo che si fanno; vero è che varii ornamenti e similitudini hanno; e secondo io l'entendo ve le chiarirò quando le disegneremo.</p>
<p>El fusto della colonna è ancora a qualche similitudine del corpo de l'uomo, perché vuole essere un poco piena in mezzo, cioè affusolata. E questo è anche per cagione che ne viene a essere più forte per lo sostenere del peso; e vuole essere uno poco più sottile da capo che da' piè. El quanto si è dal capo tanto quanto è dell'undici parti l'una del suo diamitro; e la parte di sotto, cioè di sopra alla basa, delle dodici parti l'una del suo diamitro, e così venire tirando in giù quella sottigliezza, ch'ella venga, come ho detto, piena al mezzo. E questa pienezza venga più dalla terza parte dell'altezza in giù che da quella in su, per rispetto del sostenere del peso. E anche è più suo naturale, però che così come tu vedi l'arbore, massime come il pino, l'abete, e l'arcipresso, e molti altri sempre si vanno assottigliando a l'ansù inverso la cima, così vuole essere la colonna.</p>
<p>Sono, come ho detto, più maniere di colonne, ma tre sono le principali; come che ho detto che sono di più qualità d'uomini, come de' gentili, i quali appresso e' signori sono per sostegno e per ornamento; gli altri mezzani sono ancora a utilità e adornamento, ma non sono però in adornamento quanto i gentili; gli altri più infimi sono a utilità e necessità e servitudine del signore; e a bellezza di vista non sono tanto quanto gli altri due superiori; gli altri, secondo accaderà di fare, intenderete. Così in loro hanno le colonne a similitudine di quello che è detto di sopra: sono colonne ioniche, doriche e corinte. Le doriche sono della maggiore grandezza, le corinte della mezzana, le ioniche de l'altre più basse, cioè di sette teste. E queste sono come che a dire quegli infimi, cioè da durare fatica. Queste adunque s'adoperano nello edificio in quelli luoghi dove è a durare più fatica. L'altre, d'otto teste, si mettono in altri luoghi ancora da dovere sostenere e reggere e' membri dello edificio. E l'altre di maggiore grandezza si mettono a' luoghi a dovere sostenere e a ornare l'edificio, ma non hanno sì grande fatica quanto queste due altre ragioni. Quando le metteremo a' luoghi dove aranno a stare, allora intenderete ancora meglio loro natura.</p>
<p>Ècci poi, come che delli uomini, due altre ragioni e qualità, come sono nani e giganti. E queste, che sono a similitudine come dire nani, si mettono in certi luoghi per necessità, dove non si può mettere d'altra ragione; quando accadrà, chiarirò la loro misura e secondo il luogo dove si mettono. E fannosi di tre diamitri e di due e mezzo; dai sette in giù s'intende essere di questa spezie, e secondo il luogo così adattarle, o a tre o a quattro o a quello che serve, dalle sette in giù. Come ho detto di sopra, così fare.</p>
<p>Quelle della maggiore qualità, come sono quelle che sono alla similitudine de' giganti, e queste rare s'usano e in varii modi, parmi a me che gli antichi l'abbino più presto usato per uno ispettaculo che per bisogno di sostegno di edificio. E che sia vero, a Roma ne sono due grandissime, le quali sono, come dico, di grande forma; e sono in luoghi publici per loro medesime, e sono molto maravigliose a vederle, sì per l'ornamento ch'ell'hanno, e sì per la loro magnitudine.’</p>
<p>‘Do, dimmi in che modo sono fatte.’</p>
<p>‘Lasciatemi in prima fornire queste ragioni di colonne, e poi vi dirò in che forma elle stanno, e anche ve ne mosterrò in disegno, se vorrete. Io v'ho perciò detto delle colonne a bastanza, se non degli ornamenti. Altri ornamenti non s'usa, se none a canali. Il più vero è che alcuna n'ho veduta con fogliami e uccelli e nuovi animali, e massime alcune che n'è in San Piero di Roma. Se mai v'andate, guardate quelle che sostengono il tabernaculo dove sta el Sudario, che sono fatte in strana forma. Credo che colui che le fe' le traesse da qualche arbore che lui forse vidde, che su per lo piè andava ellera, la quale forma prese e adattolla a quelle colonne. E forse c'era su uccelli e altri animali, come che molte volte se ne vede.’</p>
<p>‘Io n'ho già veduti di questi cotali arbori che vi va su <corr resp="ed">edera</corr>.’</p>
<p>‘Sì che piacendo a colui, l'adattò, come ho detto, a quelle colonne, le quali stanno molto bene; e fu vantaggiato maestro colui che le fe'. Dicono alcuni che vennono di Gerusalem.</p>
<p>È vero che ancora sono colonnette piccole, e alcuna volta pare che non sieno così alle ragioni fatte; queste ancora si può passare. Quando luogo fusse di necessità, niente di meno possono essere a similitudine umana fatte, perché si truovano uomini ancora sformati e fuori di misura, e' putti e altre varie persone. Sì che trovandosene ancora delle colonne, non è da maravigliare, perché possono essere fatte da maestri che non sanno le misure e le forme che richieggono le colonne. E di queste se ne truova, e massime a questo tempo nostro se n'è fatte e fa in assai luoghi ancora oggi; e questo è per le ragioni che nel primo è detto. Vero è che anche ci è in certi luoghi in questa nostra Italia che pure hanno cominciato a gustare e a tenere i retti modi e le misure degli antichi, in modo che paiono altre cose che non paiono queste che usate si sono da cento o dugento anni in qua e ancora, come dico, s'usano per chi none intende.’</p>
<p>‘Io arei caro d'intendere un poco queste differenzie, che tu mi di', ché a me pare una più bella che un'altra d'alcuna che n'ho vedute.’</p>
<p>‘Questo lo 'ntenderete bene, quando arete un poco meglio imparato a disegnare. E anche con questo che vi darò a 'ntendere, voi poi le 'ntenderete bene, queste differenze che è da le cose antiche a le moderne, io ve ne darò uno essempro. Cioè, come che nelle lettere è differenzia da quelle degli antichi ai moderni, così è proprio queste cose che appartiene all'edificare, e di scolture o d'altro esercizio che sotto il disegno si facci. Dove si truova al presente un Tulio, uno Virgilio, e d'altri assai? Benché alcuni si sforzino di contrafargli, pure ancora non possono aggiungere a quella perfezzione. Così è di questi esercizii appartenenti all'edificare.</p>
<p>Delle colonne per al presente è detto assai; e anche per oggi non vi voglio più offuscare la mente. Verrete domani, se vi piace, e diremo di quello che a voi più piacerà, o d'edificamento della corte, o vorremo seguitare parte di queste ragioni che appartengono alli archi e a comici e ad altri ornamenti. E anche se volete lasciare stare domani, io non farò altro per infino che la vostra Signoria non verrà.’</p>
<p>‘A ogni modo voglio venire per intendere queste cose, ché per certo mi piacciono molto. Quando mi vorrete voi disegnare ch'io vegga quelle colonne come sono fatte?’</p>
<p>‘Quando vi piacerà: se domani verrete, io ve ne disegnerò una.’</p>
<p>‘Io l'arò caro, e statti con Dio per oggi.’</p>
<p>Venuto l'altro dì, non gli usci già di mente; e all'ora usata e lui venne. E giunto che fu, subito mi domandò s'io avevo disegnata la colonna.</p>
<p>‘Signore no, perché volevo sapere se volevate quella ch'è a Roma, o pure una di queste altre.’</p>
<p>‘Io arei caro tutte, ma fa' pure una di queste che più ti pare al presente.’</p>
<p>‘Adunque sarà meglio ch'io faccia pure una di queste altre, perché le possiate meglio intendere: quando noi le metteremo in opera, noi faremo una di quelle antiscritte, delle quali avete inteso le loro ragioni e misure delle tre qualità, cioè doriche, ioniche e corinte. Come avete veduto, col sesto io ho fatto nove tondi alla dorica, alla corinta n'ho fatti otto, alla ionica n'ho fatti sette.</p>
<p>Per al presente delle colonne avete inteso e veduto per disegni assai. Delle grandi e delle piccole io ve le mosterrò ancora in disegno. Ma a me pare meglio che seguitiamo il nostro disegno della casa principiata.’</p>
<p>‘Come ti pare.’</p>
<p>‘Voi avete inteso e veduto come v'ho scompartita l'asse in quadretti, o vuoi dire parelli, li quali sono trecento trenta <corr resp="ed">per uno verso</corr> e cento sessanta per l'altro; e avete veduto come il fondamento io l'ho scompartito in due maniere, non so quale vi piace più, o quella che ha una corte o quella che n'ha due.’</p>
<p>‘L'una e l'altra mi piace, ma se ti pare, fa' il disegno dell'una e dell'altra, e poi le mosterremo al Signore mio padre, e quella che a lui piacerà più, quella si farà.’</p>
<p>‘Credo che abbiate inteso che ciascheduno di questi parelli, o vero quadretti, sono dieci braccia, e questi sono per misurare ogni cosa di punto; vorrebbono essere spartiti in dieci, ma perché sono così piccoli che a volerli spartire sarebbono i segni a dosso l'uno a l'altro, sì che voi intenderete questi quadretti per tutte quelle braccia sopradette: puossi considerare ciascheduna di queste linee uno braccio.</p>
<p>Questo fondamento che vedete qui lineato è d'una ragione ed è compartito in questi modi, come voi vedete qui disegnato. Questo portico dinanzi, o vuoi dire loggia, sono undici archi, li quali gli sono, gli archi, dodici braccia, e le colonne sono grosse braccia due, e sono tredici colonne, le quali saranno alte braccia diciotto; l'arco sarà sei: hai che sia in tutto braccia ventiquattro alto, e questi sono a due quadri. Due braccia sarà alto dal pian terreno e sarà sei gradi, e così equali sarà tutto il piano.</p>
<p>A questo piano della loggia dinanzi, e come ho fatto dinanzi questa, così da l'altre parti intendo ancora di fare uno portico, il quale non sarà se none la metà di questo dinanzi, cioè braccia sei largo e dodici alto; e di sotto del piano terreno sarà una volta, la quale anderà circumcirca e sarà di larghezza di braccia sei, e questa riceverà tutte l'acque e tutte l'altre brutture. Le mura principali faremo grosse sei braccia sotto terra, ma voglio che sieno doppie queste mura, le quali saranno grosse, come ho detto, uno braccio e mezzo; intra l'uno muro e l'altro sarà uno braccio e mezzo di vacuo, e poi di sopra a terra basterà tre braccia; e quanto terranno i portici e anche tutti e' casamenti saranno in volta, e qui in questi luoghi saranno canove e anche conserve di legne e altre cose.</p>
<p>Come vedi, io gli fo due corti, le quali hanno uno portico intorno ciascheduna, e questo portico è di larghezza di braccia otto e alto dodici; e tra l'una corte e l'altra si è braccia trenta, e nella parte di sotto saranno camere di quattordici braccia larghe, cioè nel tramezzo da l'uno chiostro e l'altro, le quali serviranno a cancellerie e ad altri officii, secondo accaderà. Dalle parti da canto verranno luoghi d'otto braccia l'<corr resp="ed">uno</corr>, e queste due parti saranno cucine, dispense, tinegli da mangiare per la famiglia e altri luoghi che bisognano per la casa e servono alle cose necessarie. Queste sono quanto alla parte di sotto.</p>
<p>Alle parti di sopra, cioè alla parte verso la piazza, sì come per questo disegno potete intendere, le colonne che faranno il portico e saranno alte ventiquattro braccia, la loggia sarà la sua larghezza braccia sedici, e da l'una colonna all'altra braccia dodici; le colonne saranno grosse braccia due e mezzo. E la facciata dinanzi sarà alta braccia sessanta, e quelle da canto saranno alte braccia quaranta, e la parte opposita a quella dinanzi sarà della medesima altezza, cioè di braccia sessanta. Sarà di distanza, cioè larga, braccia trenta; la parte di sotto, per rispetto della loggia che viene inverso l'orto, sarà braccia dodici di larghezza. Per questo questi membri di sotto saranno braccia diciotto; e le parti di sopra saranno braccia trenta per larghezza, cioè qui in queste parti di sopra mi parrebbe che stesse bene una sala, che fusse grande di lunghezza braccia cento, e una camera a ciascheduna testa. Di <corr resp="ed">sopra</corr> di questa sala si farà camere, se ti pare.’</p>
<p>‘A me mi pare che starà benissimo.’</p>
<p>‘Sì, ma vorrebbe poi essere questa sala bene ornata.’</p>
<p>‘Di questo non dubitate, ché si farà ornatissima.’</p>
<p>‘Lasciatela ornare a me, che pure che la Signoria di vostro padre voglia.’</p>
<p>‘Gli orti come verranno?’</p>
<p>‘È come vedete qui in questo disegno lineato, e' quali saranno larghi braccia sessanta, e per la lunghezza braccia cento venti; e uno portico intorno largo braccia sei; e in piè dell'orto sarà uno luogo di braccia dodici quadro dove si potrà fare una camera o altra abitazione, e nel mezzo dell'orto faremo una peschiera di quaranta braccia lunga e larga trenta braccia; e nel mezzo faremo una fonte, la quale sarà di circuito braccia dodici e, così come ho detto, sarà intorno a questi due orti uno portico di sei braccia largo, in volta di sopra e in modo ordinato che si potrà andare. <corr resp="ed">E</corr> questo andito, sarà quello del mezzo, cioè quello traspartisce l'uno orto e l'altro, sarà largo braccia dodici e due da canto saranno larghi sei, e così sarà ordinata che l'acqua non gli offenderà e scolerassi nelle peschiere. Come avete veduto il fondamento qui dinanzi, le stalle vengono dalla parte drieto all'orto, e tra le stalle e l'orto si è una strada larga venti braccia e lunga cento braccia, e nel mezzo è una porta, la quale va a le stalle; e questa strada fo a cagione quando la vostra Signoria volessi alcuna volta vedere andare uno cavallo sanza essere veduto, che si possa.’</p>
<p>‘Sta bene. Le stalle quanto saranno grandi?’</p>
<p>‘Elle saranno larghe venti braccia e lunghe sessanta, e di sopra sarà scompartita una terza parte in camere e luoghi di biade e anche da tenere fieno e paglia per li cavalli; e così queste stalle aranno il portico intorno, e ancora aranno uno cortile largo venti braccia e lungo quanto sono le stalle; e l'entrata sarà da quella parte di dietro co 'na porta la quale servirà a l'una e l'altra stalla.</p>
<p>Le rive, cioè dove si monterà in barca, voi m'avete inteso sì come vengono nel disegno a diritto della peschiera, e passa una volta sotto il portico dove che poi enterrà nel canale.’</p>
<p>‘Io l'ho intesa. Infino a qui mi piace; credo che anche nel fare tu forse agiugnerai alcuna cosa e anche minuirai, secondo ti parrà che stia meglio.’</p>
<p>‘E ben sapete che nel fare si riadatterà ancora alcune cose meglio, secondo i propositi che accaggiono a più comodità e bellezza. Voi potrete in parte comprendere per questo poco disegno che è qui la facciata dinanzi, e per essa potete considerare ancora come verranno l'altre parti.’</p>
<p>‘Tu di' il vero, mi piace.’</p>
<p>‘E poi, come è detto, nel fare voi e vostro padre potrà agiugnere e minuire come a voi parrà. In molti e varii modi si potrebbe fare, ma pure alla fine bisogna poi pigliarne una e in su quella fermarsi. Voi avete veduto questo modo, egli è ancora da farlo con una corte, e fargli i casamenti e gli abituri di canti e anche per ogni verso. E puossi ancora fare due corti, l'una innanzi l'altra, e tra l'una e l'altra fare gli abituri, cioè sale e camere, tanto di sopra quanto di sotto, secondo il bisogno e secondo pare che stia meglio. Ècci ancora il modo come a fare uno cortile grande da la parte dinanzi, sanza altro abituro, né da canto né dinanzi, e in molti modi, come ho detto, che sarebbe lunga cosa a volere narrare tutto, e anche non saria inteso. Ma una cosa vi dico: che come nel disegno sarete un poco scorto, a poco a poco per voi medesimo intenderete più modi, e più varie maniere comprenderete di varii edificii che non si possono dire.’</p>
<p>‘Io credo quello che tu di', che sanza disegno queste cose male si possono intendere, per questo io, quanto a me sarà possibole, mi sforzerò d'imprendere. Pregoti che mi vuogli mostrare quanto a te pare che sia capace a potere intendere queste ragioni dell'edificare.’</p>
<p>‘Non dubitate, Signore, attendete pure come volete.’</p>
<p>‘Arei caro ancora d'intendere donde procede l'arco e la porta, e di che misure si dee fare, e donde dirivano, e in che modo fu la prima volta trovate queste cose, se origine niuna tu ne sai.’</p>
<p>‘Le origine e perché fussono trovate, io quello che n'ho sentito ve ne dirò, ma al presente non altro vi voglio dire perché non è il tempo. Domani quando sarete venuto, vi dirò tutto.’</p>
<p>‘Son contento. Sta con Dio.’</p>
<p>L'altro dì seguente sanza altre cose dirmi, mi domanda come si dee fare l'arco e che fu la sua origine, e in che forma è più bello e più forte, avendo a reggere uno grande peso; e così le porti, quali sono più belle, o quadre o tonde; e a che misura si debbono fare che sia più ragionevole che veruno altro modo.</p>
<p>‘Signore, la vostra Signoria non domanda poco. Io quello n'ho sentito, ve ne dirò. Donde che dirivasse in prima l'arco fu che, quando quello il quale in prima fe' abitazione, o di paglia o d'altro, quando venne a fare la porta, credo pigliasse qualche legno arendevole e torselo, e così fece come a dire un mezzo tondo, o che lo legasse a due altri legni diritti che piantati avesse in quel luogo dove diterminato aveva la entrata; e così da questo primo modo credo dirivasse l'arco. Poi, un altro lo fe' un poco meglio: fe' uno cerchio e tagliollo pel mezzo, e poi lo pose pure in su due legni, e fece una porta coll'arco tonda di sopra.</p>
<p>La porta quadra quasi per se medesima si trovò, ché fu un altro che, ficcati due legni in terra pur per fare una entrata, diritti sopra a terra, e poi legatone un altro a traverso, o vero che lo conficcasse o legasse, o come si facesse, tanto è che questo pare verisímile che fusse la sua orrigine prima; o in questo modo o in altro, questo a noi non fa caso.</p>
<p>Veggiamo pure le ragioni d'esse, e in che modo stanno meglio, e come l'hanno usate gli antichi, e come le limorono e ridussono tutte queste cose appartenenti all'edificare. E così, secondo l'usavano loro, conforterò ciascheduno che ha a fare o a far fare che voglino seguitare loro, e che lascino questi modi che oggi dì s'usano quasi per tutto.</p>
<p>Lodo ben quegli che seguitano la pratica e maniera antica, e benedico l'anima di Filippo di ser Brunellesco, cittadino fiorentino, famoso e degnissimo architetto e sottilissimo imitatore di Dedalo il quale risuscitò nella città nostra di Firenze questo modo antico dello edificare, per modo che oggi di in altra maniera non s'usa se none all'antica, tanto in edificii di chiese, quanto ne' publici e privati casamenti. E che vero sia, se vedete che cittadini privati che faccino fare o casa, o chiesa, tutti a quella usanza corrono; intra gli altri una casa fatta in via contrada nuovamente, la qual via si chiama la Vigna, tutta la facciata dinanzi composta di pietre lavorate, e tutta fatta al modo antico. Sì che conforto ciascheduno che 'nvistichi e cerchi nello edificare il modo antico di fare, e usare questi modi, che, se non fusse più bello e più utile, a Firenze non s'userebbe, come ho detto di sopra; neanche il Signore di Mantova, il quale è intendentissimo, non l'userebbe, se non fusse quello che dico. E che sia vero, una casa ch'elli ha fatta fare a uno suo castello in su il Po, la quale ne dà testimonianza. Sì che priego ciascuno che lasci andare questa usanza moderna, e non vi lasciate consigliare a questi maestri che usano questa tale praticaccia. Che maladetto sia chi la trovò! Credo che non fusse se non gente barbara che la condusse in Italia. Io ne do questo essemplo all'edificare antico al moderno, come proprio le lettere, cioè come dire di Tulio o di Vergilio a quello che s'usava da trenta anni a drieto o quaranta, che pure oggi è ridotta questa usanza in migliore uso che non si faceva in questi tempi passati, cioè del dire in prosa con ornato eloquio già è parecchi centinaia d'anni. E questo è stato solo per rispetto che hanno seguitato il modo antico di Tulio e degli altri valenti uomini. E così a questa similitudine vi do l'edificare, che, chi seguita la pratica antica, è a punto alla similitudine sopradetta, cioè delle lettere tulliane e vergiliane a comparazione di queste antedette.</p>
<p>Non vi voglio dire più, ma bene vi priego voi, Signore, che almeno di quelle che avete a far fare, voi non l'usiate. Io sono ben certo che come voi intenderete un poco meglio il disegno, voi vedrete questo ch'io vi dico essere vero.’</p>
<p>‘Egli è vero ch'io non intendo bene queste differenze, ma pur veggio alcuna cosa che mi piace più che un'altra, come che sono alcune colonne e ancora come certi archi e porti e volte.’</p>
<p>‘Quali sono quelli che vi piacciono più?’</p>
<p>‘Di colonne sono come alcune che n'ho viste che paiono molte vecchie; delli archi sono alcuni che sono come questi che sono acuti; e questi che sono tondi a me piacciono molto più che quegli che sono così aguzzi. Non so perciò quali si sono meglio. Delle porti alcune n'ho viste che sono schiettamente quadre; alcune sono che sono cotali archetti e tali cose che rompono il quadro: queste così schiette quadre a me piacciono. Sì che dimi quali sono gli antichi o quegli che sono meglio.’</p>
<p>‘Signore, la Signoria vostra comincia a gustare e a 'ntendere. Questi sono quegli che voi dite: sono e' moderni e tristi, cioè quelli acuti; e così le porti che nel quadro hanno alcuno impedimento.</p>
<p>L'arco voi avete inteso onde è procceduto, e così la porta quadra ancora la prima origine avete udita. Ora intenderete la ragione perché sono più begli e' tondi, e come si debbono porre, e in che forma vogliono essere fatti secondo usavano gli antichi. La ragione perché sono più begli e' tondi che gli acuti, questo non è dubbio, ché ogni cosa che impedisce o tanto o quanto la vista non è sì bella come quella che seguita e da l'occhio non ha niuna cosa che la ritenga. E così è l'arco tondo, come tu vedi. Quando tu vedi uno arco mezzo tondo, l'occhio tuo non è impedito niente quando tu lo risguardi, così quando tu vedi uno cerchio tondo, l'occhio, o vuoi dire la vista, come tu il guardi, subito la vista lo circunda intorno al primo sguardo, e trascorsa la vista che non ha ritegno né ostaculo nessuno. Così il mezzo tondo, come lo guardi, subito l'occhio e la vista corre da l'altra parte sanza alcuna ostaculità, o sanza alcun altro ritegno, o impedimento nessuno, corre da l'una testa a l'altra del mezzo cerchio. Non è così l'acuto, perché l'occhio, o vuoi dire la vista, si ponta un poco in quella parte dove è acuto e non trascorre come quello che va a mezzo tondo, e perché esce della sua perfezzione, ché l'acuto è a dire come se avessi tagliato uno tondo in sei pezzi, e poi agiunto uno de' pezzi insieme, in modo che tu farai due tondi accostato l'uno a l'altro tanto che 'l sesto d'intorno tocchi il centro, cioè il punto di mezzo, del tondo col quale quello s'accosta, il quale agiunto al cerchio primo col girare del sesto ti verrà fatti due archi acuti; e quanti più tondi giri in quella forma, te ne verrà fatti più. Non che io ti consigli, perché te l'abbi insegnato, che tu l'usi, ma solo perché te ne guardi, perché non sono né buoni né begli. Tu potresti dire: questi acuti sono pur forti e sufficienti. Egli è vero, ma se fai l'arco tondo, cioè mezzo tondo che abbi buone spalle, lui ancora è forte. E che sia vero, io ho pure veduti a Roma archi tondi e grandi e stare forti, e massime in terme, e nell'Antoniana, e in molti altri edifici. Maisì, che quando pure avessino dubitato un poco, arebbono fatto due archi, l'uno sopra l'altro, e per niente niuno di questi acuti non usavano. Sì che, poiché loro nogli usavano ancora, noi nogli doviamo usare.</p>
<p>Le porti possono essere quadre e anche possono essere mezze tonde, ma pure gli antichi l'usavano la maggior parte quadre, e negli edificii privati non ne vidi mai se non quadre. Vero è che in porte di città che sono a Roma sono tonde tutte. La misura delle porti sono di tre ragioni; sì che venite domani e io vi dirò le ragioni che voglion avere e gli modi che usavano gli antichi e così degli archi la loro forma e modi.’</p>
<p>Venendo il dì seguente lui con grande sollecitudine fu all'ora usata e domandomi le ragioni e' modi degli archi e porte, come si debbono fare, e che stieno bene. Domandandomi di questo, a me fu forza sodisfarlo alla sua domanda. Rispuosi:</p>
<p>‘Signore, alla vostra adomanda io vi voglio sodisfare in prima alle ragioni che vogliono essere le porti, cioè la larghezza alla altezza vi dirò. La forma: come ho detto, possono essere di tre ragioni di misure, come sono ancora le colonne o altri membri antedetti. E queste ancora secondo e' luoghi dove si fanno, ché secondo il luogo, così richieggono la misura. E fannosi a due quadri, a uno e mezzo, a uno diamitro; e così sono di tre ragioni di misure. Così gli archi ancora hanno queste medesime ragioni di misure, cioè dorico, ionico e corinto, cioè a uno quadro e mezzo, e a uno quadro diamitro, e a due quadri, il diamitro che avete inteso dinanzi come si piglia dal quadro.</p>
<p>Gli ornamenti che si fanno a loro sono di più ragioni, ma universalmente sono tutti in questa forma come vedete disegnate, cioè la forma de' loro membri. Ma gli ornamenti sono di più ragioni e varie, i quali ornamenti, quando accadrà in questi nostri edificii di fare, allora vedrete; e quegli che più vi piaceranno, quelli userete. Questi ordini, com'io ho detto, gli antichi gli usavano in questa forma, e parve a loro questi modi stessono bene in questa forma a li archi travi, e poi ancora a li archi tondi, e così alle porti. E notate che queste sono solamente la forma delle porte quadre, e le tonde erano in questa forma. Vero è che si dava loro altri membri per più adornamento, come vedrete in quelle che noi faremo ne' nostri edificii.</p>
<p>Avete inteso le misure degli archi e delle porti, e la forma che gli antichi usavano. Ma questa praticaccia moderna l'usano una tale maniera la quale non altrimenti vi voglio narrare, perché elle <corr resp="ed">non</corr> sono belle in vista e anche a vedere le loro forme sarieno spiacevoli a voi a udirle e a me fatica e dispiacere a narrarvele. Ma solo come voi ne vedrete alcuna che non sia nella forma che quelle che sono qui disegnate, quelle saranno moderne. Vero è che a chi non intende il disegno paiono a loro più belle, perché son fatte con più frascarie, ma priego chi le vede non guardi a quelle e fermi l'animo a queste antiche. E così tutte l'altre così appartenenti a queste dell'edificare vogliono essere al modo antico, e anche altre arti apartenenti al disegno, come ho detto: dipintori, intagliatori di pietre e di legname e d'altre arti apartenenti al disegno, come ho detto di sopra. Io non voglio dire più di queste tali differenze, basta a voi avere inteso per infino a qui, ché credo che per questo avete inteso e mediante il disegno, se v'attenderete voi poi, per voi medesimo le 'ntenderete, e gusterete che soavità hanno le cose antiche e che grossezza è nelle moderne.</p>
<p>Lasciamo andare. Voi avete inteso e veduto il disegno della casa vostra in questa forma e avete inteso le ragioni delle colonne, archi, e porte, e donde hanno avuto origine; sì che, se a voi piace questo disegno il quale avete veduto, o volete intendere altro modo?’</p>
<p>‘Io arei caro, se ti piacessi, tu ne facessi uno con una corte sola.’</p>
<p>‘E' si può fare con uno cortile, il quale sia cento braccia quadro e poi che sia dinanzi al medesimo modo che è questo di due cortili.’</p>
<p>‘Faremolo.’</p>
<p>‘E poi ne faremo ancora un altro d'un'altra ragione e quello che più piacerà, come ho detto, si farà. Ma in prima che altri disegni faccia, io voglio fare secondo che ha a stare la piazza, e poi voglio fare l'arcivescovado, e questo so che non vi curate troppo di vederlo fare, perché lo vedrete poi fatto.’</p>
<p>‘Come no? A ogni modo io lo voglio intendere.’</p>
<p>‘E' vi farebbe troppo tedio, perché si penerà a fare parecchi dì. Io ve 'l darò poi a 'ntendere prestamente, sì che in questo tempo atendete pure a disegnare, ché ancora lo 'ntenderete più facilmente.’</p>
<p>‘Se così ti pare, lo farò volentieri. Tu di' forse perché ti do tedio a stare qui? rsquo</p>
<p>‘Non per questo, Signore. Io son contento che voi ci vegniate continuo.’</p>
<p>‘Or be', quando tu l'hai fatta, fa' ch'io lo sappia, e poi tu me lo darai a 'ntendere, e in questo mezzo farò quello ch'hai detto, ma voglio che alcuna volta tu venga a me, acciò che mi mostri qualche cosa del disegno.’</p>
<p>‘Farollo della buona voglia: mandate per me, ché verrò quando a voi piacerà, perché potrei venire a tempo che la vostra Signoria sarebbe occupata in altro.’</p>
<p>‘In buon'ora, io manderò per te.’</p>
<p>E così si partì. Partitosi il Signore, io ordinai una asse per fare il disegno come aveva a essere la piazza, e fatte tutte le sue scompartizioni, in prima in parelli, come è nostra usanza di scompartire il piano, e fatto questo scompartimento in cento cinquanta braccia larga e trecento lunga, cioè il netto della piazza, e da parte voglio fare uno canale il quale vada circundando, largo braccia dodici, e poi uno portico largo di braccia otto e d'altezza braccia dodici, e nel mezzo della piazza io intendo fare una fontana, la qual sia in questa forma come qui vedete disegnata.</p>
<p> La piazza arà sei entrate, le quali saranno due dalla testa e due nel mezzo, e <corr resp="ed">due</corr> da piè; e intorno a questi porti ci saranno quegli che lavorano d'ariento, e dalla parte opposita ci sarà merciai e arti secondo parrà poi che stieno meglio. Questo distribuire de l'arti non vi voglio altro dire, perché credo si distribuiranno in quelli luoghi che staranno bene.</p>
<p>Questa piazza arà tutte botteghe in volta di sotto, in modo che aranno loro comodità ciascheduna per loro esercizio; e tra 'l portico e il canale sarà una strada di larghezza di otto altre braccia, e sarà più bassa che lo portico uno braccio e mezzo, e così più basso che la piazza. In ogni entrata della piazza sarà uno ponte largo braccia sei, o vero otto, e intorno alla piazza, inverso il canale sarà uno parapetto alto due braccia e inverso la piazza sarà da potere sedere.</p>
<p>E così, fatti questi disegni della piazza principale, io ancora diterminai di fare, innanzi che 'l Signore venisse, le scompartizioni dell'altre piazze, come che è quella de' mercatanti e l'altra dove s'ha a fare continuo mercato di cose da mangiare; e queste saranno, come ho detto, l'una dall'uno canto della piazza e l'altra dall'altro: quella de' mercatanti dal canto ritto e quella del mercato dal canto manco. E così il palazzo dei podestà starà in su quella de' mercatanti, quello del capitano il faremo in su la piazza dei mercato. E con tutte l'altre piazze, ciascheduna secondo il suo essere distribuita e ordinata come appare nella scompartizione della città.</p>
<p>Non troppo stette il Signore, mi mandò a dire che voleva venire a vedermi e io, perché arei voluto mostrargli più cose, e non volli che venissi per infino ch'io non ebbi fatti tutti questi disegni, i quali per ordini secondo saranno gli daremo a 'ntendere.</p>
<p>Fatto le compartizioni di queste piazze, come ho detto, in quella de' mercatanti e così quella del mercato publico, dove si venderà le cose da mangiare, e intorno a queste staranno speziali e altre arti, le quali s'apartengono al vivere de l'uomo, le quali al presente non accade narrarle, ma solo attenderemo al fatto che appartiene all'edificare. E per questo quello che in queste due piazze voglio fare si è: in quella de' mercatanti il palazzo del podestà e dove ha a stare la ragione, e nell'altra piazza, o vuoi dire mercato dove molte cose si venderà, voglio fare il palazzo del capitano del popolo; e degli altri abituri che saranno intorno a detta piazza non ne voglio altrimenti narrare, di beccherie né di pescherie, perché son certo si metteranno per ordine, perché considerato che arà i portichi intorno e arà il canale, non dubito si metteranno i beccai, e anche quelli che diputato sarà che vendino pesce, lungo il canale che circunderà la piazza, e in modo posti che risponderanno sopra l'acqua del canale, così quelli che venderanno il pesce come quelli che venderanno la carne. E questo so che si farà per cagione che putrafazione nessuna in loro non avesse a generare, né a dare male aire alla città, nonistante che, perché la terra abbia più comodità, a ciascheduna de l'altre piazze sarà ordinate che chi venderà carne e chi pesce, secondo il tempo, e così l'altre cose da mangiare, acciò la terra abbia più abilità alle persone che in essa staranno.</p>
<p>Sì che, benché questa non sia la gran Tebe d'Egitto, neanche la gran Ninive, né la gran Babilonia, la qual si dice che Semiramisse fece tanto maravigliosa, neanche la seconda Tebe di Grecia, la qual si dice che Cadmo edificò, neanche Troia, la quale edificò Laumedonte e per suo figliuolo Priamo fu riedificata, neanche Cartagine da Dido la quale si dice prima da lei essere fatta, neanche a Roma la voglio asimigliare, perché dominò la maggior parte del mondo secondo si legge; e ancora oggi si dice per alcuni avere da loro udito e anche per libri avere letti fatti da quegli dicono esservi stati, cioè il Cattai, terra grandissima, la qual dicono essere in Tartaria, ove dicono alcuni esservi più che ventimilia ponti, per che parea a noi incredibile, e molte altre cose maravigliose, le quali mi vergogno a narrare avere veduto.</p>
<p>Ma lasciamo ora stare delle magnifiche città antiche passate, neanche delle presenti le quali sono state e anche sono molto maravigliose e grandi, e fatte per grande spese, e anche per gran tempo. Questa non dico che sanza grande spesa non sia fatta e anche i dificii che hanno a fare non produchino spendio grande, ma a questo e' magnanimi e grandi principi, così repubbliche, mai si dee ritrarre di fare grandi e belli edificii per rispetto alla spesa, perché fabbricare li edificii mai terra niuna ne fa povera, neanche niuna per quello ne sia perita, benché si legga di quello tempio il quale fu fatto in Egitto, che dicono che tanto fu maraviglioso e per forza fusse fatto in uno padule, e questo per cagione che da terremuoti non fusse offeso in quello luogo fu edificato, e ne' fondamenti, perché fusse più etterno, vi missero oltra pali, lana e carboni, e in questo tempio Fidia gli fece una colonna intagliata maravigliosamente, e anche altri maestri solennissimi, secondo che si legge, vi lavororono, e dicono che trecento anni quasi tutta l'Asia ne fu agravata della spesa di questo tempio.</p>
<p>Lasciamo stare ancora quello di Salomone, che se in Gerusalem con tanta mirabile spesa quanto quella nella Bibbia si legge essere stata, e di molti altri edificii i quali sono stati fatti per private persone, e anche per comuni e' quali avessono guardato alla spesa, non arebbono fatto niente e non ne sarebbe al presente fama nessuna, né di loro, né d'essi edificii, e massime della città di Roma, la quale tanti fatti fece e tanto si legge d'essa essere stata potente e famosa, e se non fusse le ossa delli edificii che in essa si vede, non credo che per scrittura che si truovi d'essa fusse creduto la metà di quello che era. Ma quando solo si vede quelli sua conquassamenti, chi bene gli considera stima essere vero poi tutto quello che d'essa si legge. Sì che per questo rispetto solamente fo confortare ognuno che mai stimi spesa ne l'edificare, massime chi può spendere come sono signori e signorie, perché eglino possono spendere, perché in fine del tempo, quando è fatto uno magno edificio, né più danari né meno nella terra è, e quello edificio rimane pure nella terra, o vuoi dire nella città, e la fama e l'onore.</p>
<p>Io adunque m'ingegnerò in questa nostra città fare e ordinare tutti edificii che restano a fare, cioè publici e anche privati, i quali a me pare sieno bisogno belli e sanza rispiarmo di spesa, benché in variati modi si possa fare uno medesimo edificio, così de' templi come d'altra ragione d'edificio. Io piglierò quelle ragioni che a me parrà essere più belle, quelli che verranno poi che vogliono fare più belli edificii o d'altre variate ragioni, faccino secondo che saperranno meglio fare e anche e' luoghi e ' siti.</p>
<p>Ora, fatti tutti questi disegni d'edificii publici che s'hanno a fare, el mio Signore venne e volle intendergli tutti per ordine particularmente ciascheduno e, intesi che egli ebbe, non altro disse, se non che lui gli voleva dare a 'ntendere al Signore suo padre, ma voleva gli fusse presente io, per cagione, se alcuna cosa non così bene si ricordasse, che io gli dovessi supplire. E così in sua compagnia andai al Signore e portamogli tutti e' disegni i quali avevo fatti e lui, vedutogli tutti, sanza altrimenti intendere le misure particulari, disse che gli piacevano, e che non voleva altrimenti intendere, se non che si desse ordine a quello faceva di bisogno per cominciare a dovere lavorare e tutta la città di questi edificii fornire per questo anno, se possibile fusse.</p>
<p>‘Io vorrei tutti e' dificii publici fornire con questo che stesseno bene, sì che al presente altro non voglio, se non che si dia ordine a tutte quelle cose che bisogno faranno, cioè tanto di pietre cotte, quanto di calcine, e poi in sul lavoro, quando lo faremo, sarò contento d'intendergli tutti; sì che provedi pure a quelle cose che fa bisogno, come ho detto.’</p>
<p>E così mi parti' e andai con sua licenza e del figliuolo ancora a provedere delle dette cose, cioè pietre vive di più ragioni, e cotte. E andato e provisto a tutto, tornai e, referito al Signore come preparato ogni cosa era, massime delle pietre vive, mi domandò come io n'avevo trovate e di che ragione e colori. lo gli narrai tutto, lui molto si rallegrò quando gli narrai avere trovate di tante ragioni colori di pietre e molto variate, come erano marmi bianchi, neri e rossi, e altre petrine assai che pendevano in berrettino, chi in verde e chi in azzurro, e alcune erano chiazzate di diverse macchie, in modo che a vederle parevano bellissime. E così grandi pezzi fu adattate di molte e varie ragioni petrine, chi per colonne, e chi per cornice, e chi per porte, secondo che a loro pareva che fussono meglio.</p>
<p>E ancora di legnami mi domandò se apparecchiati se n'era.</p>
<p>‘Ancora del legname n'è proveduto assai, pure ancora bisognerà riprovedere per altra via al legname per edificare al bisogno di molti edificii che s'aranno a fare, ma non dubitate che quando noi vedremo averne bisogno, io ho messo a ordine che presto n'aremo d'ogni ragione e misura.’</p>
<p>‘Bisogna ora provedere a' maestri e lavoranti, massime a quegli che tagliano le pietre, e ancora a' maestri muratori, sì che vedi di provedere di tanti, ché più presto c'avanzi tempo che ci manchi.´
“In quanto a' maestri da scarpello, io n'ho alquanti i quali tutto questo verno gli ho fatti lavorare nelle porti del castello, le quali sono fornite, sì che io terrò quegli e agiugnerocci degli altri, quanti a me parrà che sieno a bastanza, se tanti se ne troverrà.’</p>
<p>‘Como? Non credi tu che se ne truovi?’</p>
<p>‘Non so, perché avere a fare questi edifici di pietra viva ne bisognerà assai.’</p>
<p>‘Cerchisi dove ne sia tanti che bastino.’</p>
<p>Preparato tutte le cose opportune, tanto pietre vive quanto e' maestri che l'avevano a lavorare, e così andai co' disegni e ' modi degli edificii; e alla nuova nostra città edificata giunto, ivi già per la fama sparta molti maestri di scarpello e di muro di diverse parti e città d'Italia e di fuori d'Italia, i quali erano ivi arrivati, li quali quando gli viddi fui molto contento; inteso e veduto di ciascheduno il suo magistero divariati, chi di quadro, chi di fogliami, e chi di figure, e così di maestri di legname, e da muri, e anche di maestri di diversi ingegni da tirare pesi, e di molti altri varii ingegni, sì che, essendocene assai condotti, io distribui' i capi maestri tutti a quelle cose ch'era atto secondo suo esercizio. E fatto questo ordine e proveduto a tutte le cose necessarie, come sono pietre cotte, calcine, pietre vive, legnami, e altre cose necessarie al nostro bisogno, mostrati i modi e gli disegni e dato a 'ntendere in prima quello volevo fare, e così fatti i modelli degli ornamenti dell'edificio volevo prima fare, cioè d'imbasamenti e cornici e architravi e porti, subito con gran cellerità e prestezza si diè ordine a scarpellare le pietre per lo antedetto tempio, il quale intendo, com'io ho detto, in prima edificare. De' quali imbasamenti e cornici asegnerò la ragione, e perché elle si trovorno, e così le loro forme mosterrò ancora in disegno, in modo si potranno vedere e intendere e loro misure e proporzioni, le quali inel libro seguente io discriverrò distintamente e ciascheduna. E così come l'altre nostre cose sono sotto tre misure e qualità, così saranno queste cornici e base, cioè doriche e ioniche e corinte.</p>
<p>Hai veduto nello ottavo libro in prima l'origine delle colonne e donde dirivorno, e così loro misure, e loro proporzioni e qualità, e così degli archi come debbono essere fatti, ancora in questo ottavo libro hai veduto il disegno della casa reale e le scompartizioni della piazza, come che nel settimo vedesti il disegno della chiesa maggiore, e nel sesto la scompartizione di tutta la città e la edificazione della rocca; le torri e le mura e le porti mostramo nel quinto. Hai inteso? Nel quarto vedesti la edificazione e in che modo fu edificata la nostra città Sforzinda, nel terzo rene e calcine e pietre vive e morte e simili cose che all'edificare appartengono; e nel secondo hai veduto come l'edificio è dirivato da l'uomo, a lui i suoi membri asimigliato, benché nel primo ne faccia menzione della sua prima origine e delle misure e donde dirivorno, così nel secondo ti mostra' come proprio l'edificio si genera quasi a una similitudine come fa proprio l'uomo, e così ti mostra' quello che appartiene all'architetto di sapere e quello che a lui si conviene di fare.</p>

<trailer>EXPLICIT OCTAVUS LIBER</trailer>
</div2>


<div2 type="capitolo">
<head>INCIPIT LIBER NONUS</head>

<p>Sì che io intendo nel nono trattare in prima modi e forme di cornici e basamenti ancora secondo gli antichi l'usavano – e così ci distenderemo in altro, secondo ci parrà sia conveniente e utile –, le forme delle cornici e delle base che usavano gli antichi. I quali limorono e pulirono tutti i membri e ornamenti dell'edificio, ancora l'edificio adattorno in quelle forme buone e belle che si poteva fare, e così' i modi e forme di queste cornici e base loro le trovorono e adattoronle in quelle migliori e più belle forme che altro modo far si potesse. Donde avessono prima dirivazione non so, ma credo che a caso alcuno ne trovasse e poi adattasse in migliore forma, ancora per più bellezza l'adornassono di varie maniere d'ornamenti, chi di foglie, e chi d'altre cose formate asimigliate alla natura, secondo che piaceva più una cosa che un'altra. Le quali forme e ornamenti vedrete qui per disegno, secondo che io a Roma e in molti altri luoghi ho trovate e vedute; le quali, com'io ho detto, le mosterremo qui per disegno, e così intenderete come e in che luoghi e a che membri l'usavano essi antichi. E così ancora intendo di mostrare beccatelli, qui a Milano si chiamano mensole, sì che di questi ancora in disegno vedrete loro forma e loro ornamenti, e così di candelabri che loro usavano, e vasi di più ragioni, e d'altri loro ornamenti, e di sepolture, e più varie cose, secondo di più ragioni ho trovate.</p>
<p>Detto che io ebbi questo al figliuolo di questo mio Signore, tutto s'infiammò di volere vedere tutte queste cose in disegno. In prima volse gli disegnassi le maniere delle cornice, le quali sono queste che qui sono disegnate.</p>
<p>‘Questo è il primo membro della cornice, perché ella sporta il suo membro, o vero il suo cantone, di fuori quasi a guisa d'uno corno, ma questo primo membro si chiama cimagine, perché sempre si mette di sopra, cioè nella cima, degli altri membri della cornice. E chiamasi la forma sua gola, perché quasi sta come una gola che abbi un poco di grosso di sotto al mento. E quell'altro membretto che è attaccato con essa, il quale dimostra tondo, si chiama bastone, o vuoi dire ritondino; e questo è posto in quello luogo per spartire l'uno membro da l'altro, perché l'altro membro che seguita è quadro, e perché dimostra meglio avere quello poco ritondetto in mezzo fra questo quadro e questa gola, perciò gli antichi l'ordinarono così. Il quale quadro si fa in questa forma come qui si vede disegnato, e chiamasi sgocciolatoia, perché, se pure quell'acqua ci piove, va per infino alla fine di questo quadro, e poi casca in terra, perché non può andare altrimenti giù per lo muro, considerato per lo suo sporto, e anche perché gli è adattato con quella forma, come qui si vede, che l'acqua conviene che caschi in terra per la ragione d'essa sua forma. L'altro membro, che seguita sotto di questo quando avesse a 'vere grande sporto, fannosi sotto i beccatelli, di lunga l'uno da l'altro quanto tiene il beccatello, tanto è la distanza da l'uno a l'altro. E quelle che non hanno tanto sporto non si fa loro beccategli, ma dassi a loro questo altro membro in questa forma, quasi più che mezzo tondo, cioè in questa forma, come qui appare in disegno. Ma è tramezzato di quello bastoncino tanto di sopra quanto di sotto a esso membro, il quale si chiama ovolaria, perché si fa in esso un certo ornamento, che hanno la forma d'uova, come si potrà intendere in essi quando gli discriverrò co' loro ornamenti. E di sotto a questo membro che è detto, gli si fa uno membro quadro, il quale si chiama dentellato, perché, quando s'adornano d'intagli questi membri, questo si fa tutto adentato, come a dire proprio denti; e tra l'uno e l'altro è tanto spazio, quanto è una delle tre parti d'uno di questi denti. E fannosi in questa forma, cioè insieme con l'altro membro che lo seguita, come è qui disegnato. L'altro membro che seguita, sta in questa forma, e chiamasi cornice architravata, perché nelli architravi s'usa in quella forma, ed è quasi come la forma della cimagine quando stesse volta di sotto in su, cioè con quella goletta, ma pure è differenziata, secondo qui si vede per disegno; e con quello ritondino di sotto, perché meglio si discernino e conoscano l'uno membro da l'altro.Sì che comunemente a tutti i membri si fa quello spartimento da l'uno membro a l'altro.</p>
<p>Il membro che seguita si chiama il fregio, ed è piano comunemente. Vero è che alcuni se ne truova che hanno un poco del tondo, non troppo, ma pure tengono quasi quarto tondo, come a dire in questa forma. Poi seguitando l'altro membro si fa proprio a guisa d'architrave, il quale sta in questa forma come qui si vede disegnato, cioè cornice sopra cornice collo suo spartimento di ritondini, come di sopra è detto. Vero è che si fa più spazio intra l'una e l'altra cornicetta, come a dire una fascia, o vuoi dire riga, come puoi comprendere qui ancora; quando li vedrai qua indietro dove saranno disegnate co' loro adornamenti, allora le comprenderai meglio e intenderai.</p>
<p>Hai veduto in quanto s'appartiene alle cornici maggiori e quello che mettevano nella sommità e fine d'edificii. E le quali gli antichi usavano varii vocaboli, come sono varii i membri, i quali sariano a noi oscuri chiamargli in quel modo e secondo gli mette Vetruvio, sì che io te gli ho voluti dire pure secondo il nostro vulgare, perché meglio si possino conoscere e intendere.</p>
<p>Hai inteso come per disegno e hai veduto come t'ho mostro la forma e ' membri di questa cornice.’</p>
<p>‘Vorrei sapere le misure d'essa cornice.’</p>
<p>‘Le misure ti mosterrò in quella che disegnerò, con suoi ornamenti. Bastiti al presente avere veduto in questo modo, solo per intendere forme, e modi, e membri d'essa cornice detta di sopra. Hai inteso il modo e la forma di questa cornice di sopra; ora ti mosterrò la cornice, con la quale loro ricignevano i loro quadri, e la forma sua è questa. Vero è ch'ell'è quasi una medesima con quella architravata. Vero è che alcuni secondo loro piacimento tramutavano alcuna volta questi ordini, sì de' quadri e sì ancora innell'altra cornice grande, ma queste erano più universali. Abbiamoti mostrato della cornice di sopra, ora ti mosterrò degl'imbasamenti che usavano gli antichi da piè nelli principii di loro edificii, come e' fondamenti erano fatti che venissono sopra terra. Come erano al pian terreno usavano in prima due o tre gradi quadri, come dire a modo di scala, i quali stavano in questa forma; e usavano poi in due maniere comunemente i membri di sopra, le quali ti mosterrò per disegno qui appresso.</p>
<p>Come tu vedi, qui nel basamento sono tre gradi quadri; e alcuna volta ne facevano due, secondo pareva loro, ché il membro che mettevano sopra a questo ultimo quadro si era tondo, il quale stava in questa forma. E l'altro membro che seguita di sopra si era per lo opposito, come che fusse segato per mezzo, poi cavato come fusse uno canale. E questo ponevano sopra al tondo in questa forma come tu vedi qui, di sopra a questo ponevano poi un ritondino, e poi di sopra al ritondino mettevano uno quadretto. E questi imbasamenti erano più universali, e massime nelle colonne, che quasi tutte hanno questo modo e questa forma. L'altra forma è: degli imbasamenti sono questi, i quali facevano come tu vedi qui disegnato; niente di meno facevano sempre i gradi quadri, e poi di sopra mettevano uno tondo, e sopra il tondo mettevano quella cornice in forma di cimagine, ma voltola di sotto in su. E a molti di questi, non troppo distante da questa, mettevano un'altra della ragione medesima, e quella la pongono come è posta la cimagine, e guardano inverso l'una a l'altra nel modo tu vedi qui. Questa forma mettevano molte volte in principio, e poi di sopra facevano l'altro, il quale è detto dinanzi. Questo era quando avessino avuto a seguitare colonne per le quali avessino a 'vere basa; e così fatte le base a le colonne, quella medesima basa che aveva la colonna la distendevano oltra per la facciata, e, benché andasse sopra a questa detta di sopra, mostra buona, sì come tu vedi qui disegnata.</p>
<p>Delli imbasamenti ti basti questi avere intesi, ché in qualunque altro modo si fanno, se non sono antichi, non stanno bene.Sì che priego massime quelli che vogliono fare edificare, o che per loro vogliono questo esercizio seguitare, glie ne risulterà questo: che, quando l'arà fatto, piacerà a lui e a quelli che 'ntenderanno, e a quelli che non intenderanno ancora piacerà; e delle cose moderne non avien così, ché a chi intende non piacciono, perché non intendono né misura d'esse, neanche forma.</p>
<p>Inteso avete delle cornici e basamenti; ora è da vedere de' beccatelli, o vuoi dire mensole. Le quali si mettono in molti luoghi per sostegno, e massime sotto travi, e in molti altri luoghi. La forma loro è tratta dalla cimagine, cioè l'ultimo membro della cornice maggiore, o vuoi dire il primo; e fannosi in questa forma come vedete qui disegnato. Gli ornamenti sono di varie ragioni, li quali ve gli mosterrò ancora in disegno, quando farò gli ornamenti delle cornici e delli imbasamenti; e così d'altre cose, come capitelli, vasi e cadriede,' e candelabri, e anche sepulture e altari, secondo gli ho veduti intagliati di marino a Roma e in altri luoghi, molto antichi, i quali a me piacciono molto. Credo, quando gli vedrai disegnati in quella forma, che a voi ancora piaceranno.’</p>
<p>Mentre stavamo in questi ragionamenti, il Signore mandò per me e rapresentatomi alla Signoria sua, mi domandò quello si faceva e quello avevo ordinato. Gli risposi come era preparato molte pietre cotte e delle vive, e de' maestri n'era venuti assai, sì da muro e sì da conciare pietre, il che mi disse quale era meglio a cominciare in prima. Rispuosi che a me pareva che poiché 'l disegno della chiesa maggiore era fatto, che a quella si dovesse cominciare. ‘E così ancora la piazza colla vostra corte si dovesse seguire.’</p>
<p>‘Bene, poiché il disegno è fatto, a questo si cominci.’</p>
<p>E così, dato l'ordine, fu cominciato prima la chiesa; e con quello modo e ordine che 'l disegno era fu principiato in prima i fondamenti e, se alcuna cosa nel disegno fusse mancata a esso edifizio, fu sopprito. Il che lavorando con grande cellerità e sollecitudine e sanza rispiarmo di spesa niuna mirabilmente fu condotto, e massime perché avemo bonissimi maestri d'intaglio, i quali antescritti sono la maggior parte, e anche se n'agiunse assai più vantaggiati e buoni maestri, ancora per rispetto delle pietre di variati colori le quali aiutano molto al magistero e alla bellezza d'esso tempio. E perché ognuno possa comprendere bene ogni ornamento che in questo tempio era, tanto dentro quanto di fuori, io vi mosterrò qui per disegno quelli ornamenti, i quali ordinai che fussero fatti, come i fondamenti furono di sopra a terra. In prima io gli ordinai uno imbasamento in questa forma fatto, il quale solo un poco d'esso vi mosterrò per disegno qui appresso.</p>
<p>Questo primo imbasamento altri intagli non gli ho fatti, se non solo la forma d'esso imbasamento, perché in questi imbasamenti io non ne vidi mai in edificio niuno antico che fusse intagliato. Questo credo facessono, perché, essendo presso a terra, si guastano presto gl'intagli, e per questo ancora io non l'ho fatto intagliato.</p>
<p>Questo imbasamento io l'ho posto alto dal piano terreno, cioè del portico il quale hai inteso nel disegno, uno braccio e terzo da terra; e quello terzo ho lasciato per uno grado, el quale servirà a quello dell'altezza d'un braccio, ché voglio che sia una banca dintorno da sedere. E così sopra a questa banca sarà lo 'mbasamento, il quale sarà l'altezza sua in tutto dalla banca in su braccia dodici, il quale è disegnato qui di sotto, e ora si può vedere le sue misure, perché gli è discritto le sue braccia, cioè quanto è da uno punto a un altro; e dall'uno punto all'altro si è uno braccio a proporzione de' gradi.</p>
<p>La cornice di sopra, cioè la cimagine , di questo tempio si è questa, la quale è in questa forma così ornata di questi intagli come qui in questo poco disegno si vede, ed è alta braccia dodici come lo imbasamento; e 'l fregio è di larghezza di braccia quattro, e l'architrave di sotto braccia tre, e la cornice di sopra in tutto braccia cinque. In su' canti ho fatto uno pilastro quadro, di sporto d'uno braccio, e largo otto, al quale fo uno capitello come a dire una colonna, el quale capitello è in questa forma.</p>
<p>Questo è in quanto a' cantoni. Le facciate dinanzi e quelle da canto ancora vi mosterrò nella forma che l'ho fatta fare e ordinata; e come che nel disegno io gli ordinai il portico, così è proprio fatto come qui appare in disegno. E l'ornamento è come io ho fatto questo ordine di basamento di fuori, così l'ho fatto dentro, tutto a uno medesimo modo. E da la parte dentro ne farò ancora disegno in modo qui a presso che chi non arà veduto l'edificio, lo 'ntenderà per vedere questi disegni, tanto in dentro quanto le parti di fuori.</p>
<p>È ancora il pavimento scompartito e fatto in questa forma, in quattro parti, come è il fondamento della chiesa. Nel mezzo alla dirittura della tribuna è uno tondo della grandezza d'essa tribuna, innel quale è discritta tutta la terra e l'acqua, e che intorno vi sono i mesi colli dodici segni, e nei quattro quadri v'è i quattro tempi dell'anno e i quattro elementi. E questi disegnamenti sono di materia fatti come dire musaichi, ma sono pure di pietra e fatti in pezzuoli come musaichi, come è fatto il pavimento di san Marco di Vinegia, ma questi ho fatti con li lavori t'ho detto e con fogliami e altri ornamenti intorno bellissimi.</p>
<p>La volta della trebuna, tutta lavorata a musaico in questa forma che intorno a l'occhio del mezzo della trebuna sono razzi d'oro in campo azzurro, e per tutto il resto della trebuna sono le gelarchie degli angeli per ordine, secondo per più si dipingono. La Maestà divina non v'era in altra forma discritta, se none a similitudine di quello razzo intorno a l'occhio del mezzo; e questo perché della divinità non se n'ha forma che l'uomo possa pigliare figura propria, se none quanto ne dice Esso quando fe' l'uomo, che disse che l'aveva fatto alla immagine e similitudine Sua, la qual cosa ancora bene non si discerne se è l'anima o 'lcorpo. Quello si sia, io l'ho fatta a questa similitudine, come a dire uno sole risplendente, il quale tutta questa trebuna di quegli razzi d'oro rallumina.</p>
<p>Così poi giù nelle facciate più basse della trebuna gli sono discritti di questo musaico i quattro Vangelisti e i quattro dottori della Chiesa in figura; e poi nella trebuna da capo, dove è l'altare grande, gli è di musaico discritto la figura di Cristo e quella di Nostra Donna in tribunale sedenti, in raggio d'oro nel campo azzurro. E poi alla dirittura della mezza scodella della trebuna, infino al mezzo della trebuna è tutta di musaico lavorata; intra l'altre cose in su ogni angolo del centro della chiesa gli è uno appostolo grande in uno tabernacolo, per modo ordinato e fatto che pare rilevato dentro al tabernacolo quello appostolo che gli è figurato; così è ciascheduno. E negli spazii gli è più storie fatte di più ragioni del Testamento Vecchio e Nuovo, e così tutte le volte sono lavorate a musaico con varie figure di profeti e d'altre figure, cioè di santi, beati e anime salve.</p>
<p>E queste dipinture non solo per uno maestro fatte, ma per molti, i quali si congregarono in questo luogo di diverse parti d'Italia e oltramontani, i quali erano ottimi e vantaggiati maestri di pittura. Vero è che di musaico inel principio non glie ne fu se non quattro che dimostrassono di lavorare di musaico, de' quali ve ne fu due viniziani e due fiorentini;' ma poi ne lavoriò assai, tanto che tutto fu lavorato a musaico, in modo che a entrare in questo tempio parea una cosa stupenda a chi il vedeva.</p>
<p>Dal terzo della altezza di questa trebuna in giù gli era una cornice, e così circunda tutta la chiesa dentro, la quale è retta da certe colonne di poco rilievo a canali, dove che tra l'una colonna e l'altra era tutta lavorata di porfidi, di marmi e vetri di varie ragioni e di varii lavori. I quali, chi ha veduto a Roma inel portico di Santo Pietro certe gabbie dove sono dentro uccegli, e ancora in altri luoghi a Roma, come in Santa Prosedia e ancora in Santo Andrea, che è diritto a Santo Antonio, ve ne vedrai di questi lavori assai; e ancora a Milano in un tale tempietto, il quale è attaccato con Santo Lorenzo, una bella chiesa e bene intesa da chi la principiò.</p>
<p>E l'altra terza parte dell'altezza di questa trebuna che viene al piano terreno si è poi intavolata di tavole di marmi di varii colori mischiati, e anche di porfidi di diversi colori seguita tutta dentro. El pavimento tutto a musaico di pietra, come è quello di Santo Marco di Vinegia; ma questo è altre cose discritto in esso: nel quale è discritto l'inferno, il purgatorio, con quelli vizii principali che condannono l'anima a dannazione e le pene che patiscono quelli tali viziosi, e così il purgatorio colle anime che si purgano e fanno penitenzia de' loro peccati. Nelle altre volte di sopra, come ho detto, sono discritti a musaico l'anime beate.</p>
<p>‘Gli altri ornamenti d'esso come sono?’</p>
<p>‘Li altari: l'altare principale si è in quattro colonne di porfido, suvi una lapida di marmo bianchissimo e con uno tabernacolo di sopra da esso, il quale è retto da quattro colonne di bronzo intagliate con diversi intagli, e così tutto di sopra. Poi questo coprimento, o vuoi dire padiglione, è tutto di bronzo dorato e ornato di varii intagli e figure, come ti mosterrò per disegno.</p>
<p>E l'ornamento poi dell'altare tutto d'argento con molti intagli e ismalti bellissimi, e ancora la tavola d'esso altare di molto maggiore prezzo, perché è tutta d'oro con priete preziose di gran valore, la quale è fatta da solennissimi maestri orefici, i quali capitorono in questa nostra città nuovamente edificata solo per la fama. I quali furono di diverse parti d'Italia e fuori d'Italia: franciosi, todeschi e altri.' Nomi io non so, se none di questi nostri taliani: uno che ebbe nome Mazzingo, fiorentino; e un altro che intagliava a niello bellissimo, il quale ebbe nome Maso del Finiguerra ; e un altro, che ebbe nome Giuliano, che era chiamato Facchino, e un altro era chiamato Antonio del Pollaiuolo; questi furono fiorentini. E uno Giovanni Turini da Siena, uno maestro Niccolò della Guardia, uno Pagolo da Roma, uno Pietro Pagolo da Todi, e da Fuligno ancora ci fu; e di molti altri luoghi, il che non potetti sapere bene il nome.</p>
<p>I pergami degli organi fatti ancora con grande diligenzia di marmo, e porfidi, e altre petrine, degni e belli quanto in altri luoghi ne sia; e così quello da dire il Vangelo e la Pistola. E tutti gli altri altari fatti degnissimamente. E ancora candellieri di marmo e di bronzo in più luoghi, e massime innanzi a l'altare, i quali erano dodici, tutti di marmo candidissimo, e quello che era nel mezzo di questi dodici era di bronzo dorato, molto più bello che nessuno altro. E così per lo tempio in più luoghi n'era, e massime uno, il quale era nel mezzo, dinanzi a l'altare grande, il quale teneva la torcia il dì di Pasqua grande.</p>
<p>Le porte erano tutte di bronzo, dorate e scolpite con diverse storie; e' maestri furono questi, cioè Lorenzo di Bartolo ne fe' due; Donatello ancora; e io ne feci uno paio come quelle che tu hai vedute in San Pietro di Roma, le quali feci al tempo di Eugenio quarto, sommo pontefice, e ancora quelle delle sacrestie.</p>
<p>Le pile dell'acqua santa erano tutte chi di porfidi, e chi di marmo e altre belle petrine, le forme de' quali disegneremo ciascheduna in quella forma che sono.</p>
<p>E ancora dorate li capitelli delle colonne, e così le base e cornici dentro e di fuora, e altre cose ancora, come per questi disegni si può intendere, i quali, dove che è l'oro, questi sono gialli. Per questo ognuno potrà intendere questo tempio e in questa forma <corr resp="ed">comprenderlo</corr> per lo disegno antescritto, e così per quello che qui di sopra è detto si può comprendere essere e anche il modo del suo ornamento, i quali tutti si possono intendere, perché a ciascheduna cosa è posto il nome e anche il luogo e a che serve e adorna.</p>
<p>Tu potresti dire: considerato tanto spendio, e non fare quelli ornamenti d'argento, e massime quelli candellabri i quali sono di bronzo. Questo gli ho fatti, perché sono più durabili per la ragione antedetta e poi ancora nel tempio di Salamone, il quale era tanto ricco e con tanto ornamento, ed eraci in quello ancora quelli vasi di bronzo con quegli tori e molte altre cose e varii ornamenti d'oro, secondo si legge. A noi è piaciuto di fare questo in questa forma, con questi ornamenti, a chi piacerà ora di farne uno più ornato e più bello, faccilo, ché quanto più bello sarà, tanto a me sarà più caro: io so bene che in più modi se ne può fare e con più varii ornamenti, a questo non intendo altro fare.</p>
<p>Voglio bene aggiungere l'abituro del vescovo e de' calonaci e de' preti.</p>
<p>La stanza del vescovo e de' calonaci e anche de' preti sarà in questa forma: che di rieto alla chiesa fo uno quadro quanto è il quadro della chiesa, e in questo quadro io fo uno chiostro pur quadro, con un portico intorno alto braccia sedici e largo dieci, e le colonne saranno grosse uno braccio e terzo, e alte tra 'l capitello e la basa braccia dodici. L'una delle parti di questo casamento sarà per lo vescovado, l'altra sarà pe' calonaci e anche per preti; e questo arà una porta grande per l'opposito di rieto alla chiesa donde sarà l'entrata universale: s'enterrà in uno cortile grande il quale sarà comune così a' calonaci come a l'arcivescovo per la metà grande, donde così arà uno orto l'arcivescovo e un altro e' calonaci. E questa sarà la forma del fondamento di tutto questo casamento, il quale è compartito in tre parti, come è detto di sopra.</p>
<p>L'entrate sono due: l'altra risponde di rieto alla chiesa sotto il portico della chiesa.</p>
<p>Il suo fondamento si è in questo modo, come qui per questo poco disegno si può comprendere, il quale è di misura, prima il quadro del casamento cento sessanta braccia, e l'orto è la metà, come è detto di sopra. L'edificio è in volta tutto di sotto, le quali volte sono di vano l'una quindici braccia; ed è in questo modo: che le mura da canto sono grosse uno braccio e mezzo, e poi v'è uno braccio e mezzo di vano e poi un altro muro d'uno braccio; in questo vano io fo una cloaca dove <corr resp="ed">d'acque de' tetti</corr> si riduceranno tutte, e ancora i luoghi comuni risponderanno in essa, sì che l'acque porteranno via ogni bruttura. Questo muro nel primo fondamento è grosso cinque braccia, e poi io mi riduco in questa misura e grossezza infino al piano terreno. Quando sarò al piano, io ridurrò a due braccia per infino alla prima volta sopra terra, e dalla volta in su lo ridurrò a uno braccio; saranno poi queste prime volte degli portichi di questo chiostro a uno piano degli portichi della chiesa, e sì come le volte di sotto sono trapartite in due, così di sopra al piano terreno saranno ancora spartite in due; e quello muro di mezzo che spartisce le volte si è doppio e in mezzo vacuo d'uno braccio, dove è una cloaca che va per mezzo, cioè una gora d'acqua; e tutte l'acque sì della chiesa e sì ancora del casamento in modo sono ordinate, che tutte scorrono per queste gore, e nettono, e mondano, e menon via ogni bruttura.</p>
<p>Come qui tu vedi disegnato questo quadro e secondo che tu vedi questo scompartito, compar<corr resp="ed">ti</corr>to così è proprio l'edificio e sopra terra in questa forma: e di sotto sono canove atte a molte cose, e di sopra da terra all'altezza delle volte di sopra sarà quello portico in colonne d'altezza otto braccia. E a quello piano sarà sale e camere che risponderanno parte in sul chiostro e parte in su l'orto, e così quelle scompartizioni saranno da la parte de' calonaci, senonché i membri saranno per altra via secondo el bisogno e la convenienza delle persone. Di sotto staranno scompartiti i preti e di sopra i calonaci; <corr resp="ed">e così a quel piano, come ho detto, s'anderà in su il portico della chiesa, così da canto de' calonici</corr> come da quella del vescovo si può andare; e ancora di sotto, al pari del portico, si può entrare nella chiesa.</p>
<p>Io ho fatto el disegno di questo dificio dell'arcivescovado e ancora la calonaca dove debbono stare i calonaci, e perché forse a molti non parrà conveniente che 'l vescovo e ' calonaci e ' preti ancora stieno insieme, io l'ho fatto per questa ragione, solo perché a me pare che quando il pastore è presso alle sue pecore, elle sono più riguardate, e anche esse non trascorrono a fare danno, e massime la notte, ché quando il pastore ha rinchiuse le sue pecore non ha pensiero del lupo, e così quando il buono pastore è appresso alle sue pecore di dì e di notte, elle sono più sicure.</p>
<p>Ora resta a dire a voi se vi piace che così si muri.’</p>
<p>‘A me piace sommamente, in quanto e' piaccia al Signore mio padre, sì che vuolsegli mostrare, e poi si faccia.’</p>
<p>E così a lui il mostramo e a lui ancora piacque la mia ragione, e così commisse che presto quanto più si potesse si facesse. E dato l'ordine a quelle cose che bisogno facevano, subito vi fu messo mano, e con gran cellerità e prestezza si murò innella detta forma, lo quale riuscì uno bello edificio, il qual dificio chi non l'ha veduto il può comprendere qui in questo libro mediante questo disegno, il quale dimostra solo la facciata dinanzi, ma chi arà alcuno intendimento di disegno o di pratica di queste cose, lui intenderà e comprenderà come se lo vedesse proprio rilevato, o veramente il proprio. Gli ornamenti dentro saria difficile a dimostrare tutti, basterà solo vedere in parte quelli di fuori e per quelli si potrà comprendere ancora in parte quelli dentro.</p>
<p>‘Tu vedi come qui le cornici sono tutte di marmo e le finestre e porte; l'altra muraglia si è d'altre petrine che pendono in colore d'azzurro e anche nero, e così tutto dentro ancora è variato di diverse pietre. Questo basti a dovere intendere la chiesa e ancora il palazzo del vescovo e de' calonaci.’</p>
<p>‘Ora mi pare a me, poiché la chiesa è fatta, che si debba dare ordine alla nostra corte e ancora alla piazza si desse spaccio, perché poi si possa dare ordine alli altri edificii, e massime dello spettacolo ch'io vorrei si facesse inella piazza, cioè di sopra dalla fonte che tu mi mostrasti nel disegno.’</p>
<p>‘Bene, questo bisogna dire al Signore vostro padre: se a lui piacerà, la faremo.’</p>
<p>E così andamo a dirgliele, e lui disse: ‘Facciasi la corte in prima e tutta la piazza, e poi voglio me la disegni, perché la voglio intendere in prima che si facci.’</p>
<p>E così fu dato ordine alla piazza secondo il disegno fatto, e la corte ancora fu fatta e stabilita secondo il disegno fatto. Vero è che ci furono aggiunti molti ornamenti di dipintura e di scultura, le quali questo figliuolo del Signore aveva già si bene imparato a disegnare e in modo in tendea e dilettavasi di queste gentilezze, che molte cose lui c'ordinò; infra l'altre cose una loggia la quale era in questa forma: lunga quant'era larga la corte di rieto inverso gli orti, la quale era braccia sedici larga e ancora d'altezza. E lui disse al padre che la voleva fare ornare a suo modo, se a lui piacesse, e lui disse che facesse come gli piacesse; e così lui mi domandò che ornamento mi parrebbe che stessi meglio.</p>
<p>Io dissi: ‘E' si può ornare in varii modi e tutti saranno begli, ma quello che a me parrebbe che stesse bene e' sarebbe degno in prima di fare uno bello pavimento, e poi queste volte ornarle d'oro e d'azzurro oltramarino.’</p>
<p>‘Questo vuole essere a ogni modo; ma dico, che cose si farà nelle volte dentro?’</p>
<p>‘Mi pare che si debbino fare a similitudine del cielo pieno di stelle d'oro nel campo azzurro.’</p>
<p>‘Sì, ma che si facci tutti i segni del cielo e' pianeti e le stelle fisse. Questo mi piace in questa forma, ma come si faranno dipinte?’</p>
<p>‘Signore, io voglio fare una certa pasta di calcina e d'altre cose, e farle di mezzo rilievo come in molti luoghi n'ho vedute che s'usavano, cioè l'usavano gli antichi ne' loro edificii, e massime a Roma come credo abbiate veduto nel Coliseo e anche negli altri luoghi assai; in questo modo sarà bello.’</p>
<p>‘Sì, ma arei caro che m'insegnassi fare questa pasta.’</p>
<p>‘Io sono contento, ma lo ve la voglio insegnare un'altra volta, quando v'insegnerò d'altre cose appartenenti a queste, e anche d'altre che vi piaceranno.’</p>
<p>‘Sono contento, questo mi piace. Di sotto, al pavimento, che faremo noi?’</p>
<p>‘Nel pavimento faremo ancora qualche fantasia bella. Nel pavimento sai che mi pare di fare a me? Poiché nelle volte si fanno questi segni celesti, che si facci in prima i quattro tempi dell'anno e poi e' quattro elementi e discrizzione della terra.’</p>
<p>‘Ben, questa sarà ancora degna cosa e conveniente. A questo piano terreno e da canto nelle facciate che si farà?’</p>
<p>‘Uno sedere, e vuole essere degno e bello, di marmo e per 'nfino a terra intarsiato di vetri colorati e in varii modi fatti, e così di sopra quanto tengono le spalliere, cioè per spazio di due braccia e mezzo o tre.’</p>
<p>‘Questo mi piace, ma dimi di che si farà questo pavimento, che queste cose siano belle.’</p>
<p>‘Queste si faranno proprio di vetri colorati a guisa di musaico, e da canto ancora faremo vetri che parranno diaspri e d'altri varii modi, e così di sopra dal sedere faremo ancora di vetri che vi parranno begli, i quali saranno piani, e dentro vi si vedrà scolpite figure, e animali, e vane cose, in modo sarà degna cosa a vedere.’</p>
<p>‘Questo modo mi piace, ma chi farà questi musaichi e questi vetri?' 'Gli farà uno mio amicissimo, il quale si chiama maestr'Angelo da Murano,' il quale è quello che fa quelli belli lavori di vetri cristallini.’</p>
<p>‘Signor sì. E gli altri vetri che tu di' che parrà che ci sia figure scolpite dentro e in forma di diaspri?’</p>
<p>‘Questi farò io.’</p>
<p>‘O fagli tu fare!’</p>
<p>‘Signor sì.’</p>
<p>‘Do, dimmi in che modo si fanno quegli con quelle figure dentro che paiono, e anche gli altri arei caro di sapere.’</p>
<p>‘Io non ve lo voglio al presente insegnare, ma quando vi insegnerò quella pasta e altre cose, v'insegnerò ancora quello.’</p>
<p>‘Son contento, ma vedi che tel ricorderò.’</p>
<p>‘Nelle facciate da canto a me pare che si debba dipignere tutti strologi e matematici i quali hanno trovate queste scienze di misurare i cieli e anche la terra, come fu Tolomeo e altri, i quali furono inventori di queste scienzie, ma sopra tutto si vuole trovare buoni maestri di pittura.’</p>
<p>‘Maisì, che si cerchi dove ve ne siano, e che non si lasci per danari che s'abbino buoni maestri. Io ne lascerò il pensiero a te, perché so che te ne debba intendere.’</p>
<p>Datomi questa commessione, io mandai dove sapevo che n'era nessuno che a me paresse sufficiente; intra gli altri ci venne un frate Filippo da Firenze, un Piero dal Borgo, uno Andrea da Padova detto Squarcione , uno Gusmé da Ferrara un altro Vincenzio bresciano, e alcun altro.</p>
<p>‘Le volte di mezzo rilievo chi le farà? Vogliono essere ancora buoni maestri.’</p>
<p>‘Non dubitate che noi le faremo fare a buoni maestri: a Desiderio e a quello Cristofano, e a Geremia da Cremona, e ancora se bisognerà ci sarà degli altri.’</p>
<p>E così fu diterminato; e dato l'ordine, con sollecitudine e sanza rispiarmo di spesa, e così in brieve tempo fu spedito ogni cosa nel termine ch'è detto di sopra, in modo che qualunque persona vedeva questa pareva cosa maravigliosa e stupenda all'occhio e ancora alla mente, tanto erano maravigliosamente fatte e condotte le figure, e anche l'altre scolture che v'erano.</p>
<p>Volle ancora la partita dal mezzo della corte del Signore per infino a l'altra partita della corte della Madonna, la quale non era dipinta, per questa dipinta fu solo la partita della corte del Signore. E questa lui volse ancora ornare, la quale era della grandezza della antedetta, e così con colonne di marmi e d'altri colori variati di pietre come che era quella della parte del Signore, sì che: ‘Questa ancora – mi disse – per certo io la voglio fare bella. Il pavimento voglio che sia fatto intorno per spazio d'uno braccio da ogni banda, che parrà come dire terreno; e poi in quello mezzo sia come a dire il mare, cioè che paia acqua. Innel quale dimostramento sia quando lo figliuolo di Dedalo volse volare col padre e cascò nel mare; e così quando Teseo ne menò Fedra e lasciò la sorella nell'isola; e come Egeo re, suo padre, si gittò dalle finestre del palazzo, perché vide le vele nere; e ancora gl'idii marini. E così voglio ancora, quando Leandro d'Abido notava per l'amore che portava a Ero, e andavala a vedere alla sua casa. Queste voglio che sieno nell'una metà. Nell'altra voglio che sia quando Artemisia prese i Rodiani, e colle loro medesime navi poi pigliare Rodi; e ancora le navi d'Ottaviano, quando prese Cleopatra; e ancora quella navicella che Cesare passò di notte quel braccio di mare con tanta fortuna; ancora quando notò con quella lettera in mano; e quella di Pompeo, quando fu morto e altre cose voglio ancora fare. Questo in quanto al pavimento.</p>
<p>Alle volte di sopra voglio che sia come Fetonte mena i cavalli del Sole; e così Dedalo quando vola, così un poco più a basso; e come Bacco va per rapire Adriana e come Giove Galimede; e ancora come fulminò Fetonte, e 'l carro di Juno ancora, e nel mezzo Giove con tutti gli altri idii a sedere. E nelle facciate da canto vorrei fare alcune cose ch'io ho lette, cioè come Febo andava dietro a Dapne, la quale si convertì in uno alloro; e ancora come Europa fu rapita da Giove in forma di giovenco; e come Narcisso che diventò fiore; e come Diana convertì Anteon in cervio; e ancora come Perseo tagliò il capo a Medusa; e 'l rapimento di Proserpina da Pluto; e alcune altre ancora.’</p>
<p>‘Queste sarebbono bella cosa. Ma io innanzi che altro si facesse, n'andrei a domandare Madonna vostra madre se le piacesse queste cose e se più una cosa che un'altra l'agradassi.’</p>
<p>‘Tu hai ragione, io voglio che tu ci venghi.’</p>
<p>E così andamo a narrargli tutto, e veduto, ogni cosa gli piacque; senonché le facciate disse che voleva ci fusse la Pudicizia e quelle le quali con virtù l'avevano osservata; e così gli facemo Iudetta, per la prima, la seconda Penelope, la terza Artemisia, la quarta Marzia, e de l'altre assai con loro gesti più degni.</p>
<p>Fu dipinto in quella parte da' sopradetti dipintori, la quale fu tanto maravigliosa che non meno che l'altra era lodata da chi la vide. Volle ancora che le Sibille vi si dipignessono in queste facciate. Fatte queste diterminazioni e messele ad essecuzione, mentre che queste si facevano, lui volle ordinare ancora l'entrata della Corte, cioè il cortile, il quale aveva uno portico, come è detto, intorno, che lui disse che gli pareva di fare certe battaglie antiche di quelle romane, come fu quella di Porsenna, quando era a campo a Roma, e come Orazio ruppe il ponte, e ancora quando Muzio Scevola s'arse il braccio e d'alcune altre, sì che io gli dissi che sarebbe bella cosa, ma a me mi pareva di fare più presto uomini famosi che sono stati dal principio del mondo per infino a questo nostro tempo, come che è una sala a Roma nella quale v'è dipinto tutte le età e gli uomini i quali sono stati secondo quella età, e così i tempi, in modo che è una degna e bella sala.</p>
<p>‘Mi piace, ma si vuole prima dire al Signore, e quello che più gli piace si farà.’</p>
<p>E così narratogli tutto, gli piacque si facesse questa della età, e così a questi notabili maestri fu dato che la dovessono fare.</p>
<p>E tutta questa corte era selicata benissimo, e nel mezzo era quella quercia, o vuoi dire quella rovora, la quale gli era quando si edificò la città. E così di fuori l'alloro ancora volle che gli fusse salvato. Intendi bene che questo volle che fusse uno cortile solo e non ne fe' due, ma di rieto volle <corr resp="ed">gli orti</corr> vi fussono bene in quella forma trapartiti.</p>
<p>In mezzo volle vi fusse una fontana allato a questa quercia, parte di marmo e parte di bronzo, nella quale volle si conservasse quella rovore, cioè quella quercia, con quella aquila di sopra, e quello fu il fusto di mezzo della fontana, la quale fu di bronzo fatta, come dire quella rovore con quegli storni, li quali erano adattati in modo che buttavano acqua per la bocca, e nel nido della aquila era come dire uno vaso di mezzo a quella somilitudine fatto; l'aquila con suoi <corr resp="ed">aquilotti</corr> appresso e in modo adattato che dei vaso e de' rami usciva l'acqua, sì che chi la vedeva si maravigliava, sì bene apropiata era, e perché forse tale leggerà qui che non la vedrebbe altrimenti, perciò l'ho io disegnata in questa forma come ella era.</p>
<p>E così in quegli marmi era intagliato come quella aquila combatte con quelli falconi, e tutti quelli gesti che fece mentre si edificò la città, e con lettere intagliate ancora che testificavano el tempo e il modo, quando furono questi gesti e li augurii di questa aquila.</p>
<p>Fatta questa fonte nel cortile, diterminò di fare sotto il portico tutte l'età e gli uomini di fama che degni erano d'essere ricordati in qualunque facultà fusse e in che tempo erano stati; così gli misse per ordine tutti di grado in grado, con lettere a tutti di sotto scritte che dimostrano il perché erano stati in quel luogo dipinti e anche i loro nomi.</p>
<p>In prima fe' dipignere l'Età in forma d'una donna che pareva filasse uomini: e il primo uomo appresso di sé stava dipinto, cioè Adamo, e ancora in di rieto quale pareva che 'l filasse. E a questa prima età era appresso figurato Adamo ed Eva; e gli altri seguitavano, e per lo filo teneva Tubalcaim, il quale fu l'ultimo di questa prima età che degno fusse di fama, e lui dicono essere stato inventore di più cose, massime della musica; e durò questa prima età novecento trenta anni. Fecevi ancora nel modo sopradetto figurata la seconda età; e questa aveva a presso a sé per lo primo Noè, e per l'ultimo, il quale non era ancora spiccato dal filo, fu Nino, re degli Assirii, e questo Nino fu mille ottocento anni da poi Adamo;sì che mi pare che questa sia durata novecento anni. La terza ancora in simile modo fu dipinta; e Abram con Isaac furono i primi; più appresso fu Aletes, primus rex Corinthi tenendo il filo; e durò questa età infino al tempo di Salamone.</p>
<p>E così la quarta al medesimo modo gli fe' figurare: Davit con Salamone gli stava più presso, e poi tutti gli altri per ordine seguitavano, e per lo filo teneva ancora Pisistrato tiranno atteniese; e in questo tempo fu Tarquinio superbo e Isopo poeta e per infino a qui durò questa quarta età.</p>
<p>E così ancora la quinta fece nel medesimo modo figurare; e più appresso gli stava Cambises, re di Persia, il quale Babillonia d'Egitto edificò, e per filo teneva Ottaviano Augusto; e per infino a Ottaviano durò questa quinta età.</p>
<p>E la sesta età a simile modo la fe' figurare, come l'altre di sopra erano; e appresso gli stava Cristo, incarnato della Vergine, cioè la sua natività; e per lo filo teneva il Tambrulano, il quale è l'ultimo di questa sesta età innella quale noi siamo al presente. Queste, come ho detto, fece dipignere sotto il portico della corte tutti gli uomini degni di fama, come ho detto di sopra.</p>
<p>E dipinto tutto questo portico con queste memorie degne, diterminò della sala di sopra ancora volere dipignerla di qualche cosa <corr resp="ed">degna. E sì mi disse: ‘Per certo io voglio fare dipignere qualche cosa</corr> memorabile e degna d'essere guardata, e sto in pensieri se ci fo dipignere le memorie di Alessandro Magno o di Cesare.’</p>
<p>‘L'una e l'altra è degna: da una delle parti fare' le storie di Cesare e da l'altra quelle d'Alessandro.’</p>
<p>‘E così si faccia. E fatto questo, si vuole che noi pensiamo qualche bella inventiva per la loggia dinanzi dalla porta.’</p>
<p>‘Sotto il portico io ho pensato quello a me pare ci stia bene, e sarà cosa degna e memorabile, e non è ancora fatta in altri luoghi. Quello che a me pare che vi stia bene si è la Virtù e 'l Vizio, e nel modo ch'io l'ho figurato nel libro del bronzo, la quale, come credo, abbiate vista.’</p>
<p>‘A me tu non l'hai ancora mostrata.’</p>
<p>‘No? Io credeva che la vostra Signoria l'avesse veduta quando la mostraì al Signore vostro padre.’</p>
<p>‘Mainò, che non v'ero, quando gliel mostrasti, ma dimmi in che modo l'hai tu figurata.’</p>
<p>‘Io l'ho figurata in questa forma: in prima io ho fatto uno diamante in punta, e su è una figura in forma d'uno angiolo, il quale ha la testa del sole ed è armato, e da una mano tiene uno alloro e da l'altra mano uno dattero. E sotto il diamante v'è una fonte di mele, nella quale sono molte ape, e di sopra v'è la Fama volante.</p>
<p>E 'l Vizio l'ho disegnato in questa forma: io ho disegnata una ruota con sette bracciuoli che reggono il circulo di fuori a similitudine di sette animali, i quali rappresentano i sette vizii principali, e continuo gettano per la bocca fastidio; e di questo fo una fonte a' piè, donde gli sta porci a giacere in questa bruttura e fango. E poi, di sopra a questa ruota, gli ho figurato una figura d'uomo grasso, ed è ignudo col viso saterigno, il quale da una mano tiene uno tavoliere con tre dadi da giuocare, e da l'altra mano tiene uno piattello di roba da mangiare e da bere; e sta in uno luogo oscuro, cioè in una grotta della montagna, dove è la Virtù in cima. E su per questa montagna ho figurata la dificultà che è a venire a questa Virtù, la quale è molto difficile e ardua a salire, e per nuove vie e con grande fatica si perviene a questa Virtù. Il Vizio è per l'opposito, che sta a' piè della montagna, e abilmente vi si va.’</p>
<p>‘Bene, questo mi piace. Ma a me parrebbe si dovesse figurare le cose appartenenti a questa Virtù e anche al Vizio, e così quegli che hanno acquistata questa virtù e anche quegli che sono stati viziosi, a cagione che chi le vedessi fussino cagione d'incitare gli uomini a seguire virtù, e così a fuggire e ischifare il vizio.’</p>
<p>‘E ancora a me pare che così si debba fare, sì che a voi sta.’</p>
<p>‘Truova il maestro, e che si dia ordine a far fare queste cose.' 'Io dubito, Signore, ci bisognerà aspettare, perché ci è carestia di maestri che sieno buoni, perché queste cose vogliono stare bene.’</p>
<p>‘A ogni modo voglio stieno bene, ma non si troveranno maestri buoni?’</p>
<p>‘Non so, perché n'è morti una sorta che erano a Firenze, che sarebbono venuti, i quali erano buoni maestri tutti, cioè uno chiamato Masaccio, un altro chiamato Masolino, uno ch'era frate, chiamato fra Giovanni. Poi ancora nuovamente ne sono morti tre altri buoni: uno chiamato Domenico da Vinegia, un altro chiamato Francesco di Pesello, il quale Pesello ancora fu grande maestro d'animali; un altro si chiamava Berto, il quale morì a Lione sopra a Rodano; un altro ancora, il quale era nella pittura molto dotto e perito, il quale si chiamava Andreino degl'Impiccati. Sì che dubito sarà dificultà averne.’</p>
<p>‘Bene, faremo con quegli che potremo avere il meglio si potrà.’</p>
<p>‘Si vorrebbe vedere se nelle parti oltramonti ne fusse nessuno buono, dove n'era uno valentissimo, il quale si chiamava maestro Giovanni da Bruggia, e lui ancora è morto. Parmi ci sia uno maestro Ruggieri, che è vantaggiato ancora; un Grachetto francioso ancora, se vive, è buono maestro, massime a ritrarre del naturale, il quale fe' a Roma papa Eugenio e due altri de' suoi appresso di lui che veramente parevano vivi proprio; i quali dipinse in su uno panno, il quale fu collocato nella sagrestia della Minerva. Io dico così, perché a mio tempo gli dipinse, sì che vedremo se gli possiamo avere; se non, faremo con questi che ci sono.’ Fatta questa diterminazione, lo disse al Signore suo padre; piacquegli la inventiva; e così fu adempiuta con tutte le circustanze che aparteneva alla virtù e anche al vizio, in modo che dava grande ammirazione a' riguardanti.</p>
<p>Era appresso alla maestra sala in testa, la quale rispondeva a una delle camere del Signore, e anche a l'uscio proprio della sua cappella, e uscito della cappella, in modo era ordinato, che entrato in questa sala dalla sua camera, passa al luogo diputato per lui innel consiglio. I consiglieri erano dappiè intorno, in modo che appresso a lui niuno ne stava; e così, fornito il consiglio, si ritornava nella sua camera sanza passare fra loro. E in questo modo volse lui fusse ordinata la sala – della cappella diremo altrove – a cagione che se mai fussi alcuna voluntà cattiva infra loro, che none avenisse come a Cesare, il quale da' suoi consiglieri e uficiali fu morto nel consiglio. Sì che sopra a questa porta di questa sala, nella quale era diputato si facesse il consiglio, volle vi fusse dipinta la Giustizia e la Temperanza e la Prudenza e da l'altro canto e di sopra, là dove lui sedeva, volle la Fortezza. Ancora mi disse: ‘Per certo io arei caro se si trovasse in che modo fusse dipinta la Ragione e la Voluntà vorrei ci si dipignessi; ha'la tu mai veduta?’</p>
<p>‘Io non l'ho mai vista né dipinta, ne in altro modo ma' che figurare si possa. La Bugia e la Verità si credo che ci starebbe ancora bene.’</p>
<p>Ma quella arei più caro.’</p>
<p>Se volete ch'io pensi in qualche figura che a me paia si conformi e anche voi, ce la potremo poi fare dipignere.’</p>
<p>‘Sì, per tua fé, pensaci un poco, tu hai pure assimigliato benissimo la Virtù e anche il Vizio, ma vorrò che me la dichiari perciò meglio.’</p>
<p>‘A vostra posta la chiarirò, per modo la 'ntenderete.’</p>
<p>Pensato e fantasticato sopra a queste fantasie assai, domandato da esso, dissi: ‘Io credo avere trovato da figurare la Voluntà e anche la Ragione.’</p>
<p>‘Do, dimmi in che modo, ché l'arei troppo caro.’</p>
<p>‘El modo ch'io ho pensato di figurare la Voluntà, si è questo: fare una femmina nuda con uno piè in su una ruota, coll'ale a' piè e alle spalle, e la testa piena d'occhi, e da una mano due bilance, che l'una va in giù e l'altra in su; e con l'altra mano pare che voglia pigliare il mondo. E la Ragione è in questa forma a presso: la quale siede in su uno cuore; da una mano tiene una bilancia, la quale sta diritta, e da l'altra tiene uno freno, il quale freno risponde a ciascheduno di questi fili a uno de' sentimenti de l'uomo; e a' piè ha pianelle di piombo; e ha tre facce, cioè una di vecchio, e una di mezza statura, e una di giovinetto. E quella dimostra el tempo avenire, e l'altro a mezzo tempo dimostra il presente; e 'l vecchio dimostra il tempo passato. Sì che, se vi piace, la potrete fare dipignere. Io ho pensato ancora come si può dipignere la Pace e la Guerra in una figura.’</p>
<p>‘Anche questa mi piacerebbe d'intendere meglio. Voglio si dipingano qui queste figure, cioè della Voluntà e della Ragione secondo questa tua fantasia.’</p>
<p>E così furono dipinte tutte con altri ornamenti e lettere di belle auttorità e così per li altri luoghi della corte fece dipignere molte altre cose degne.</p>
<p>Ornata tutta la corte di degne dipinture e antiche memorie e così anche moderne, ancora l'ornò d'altre cose appartenenti al bisogno dell'uso della Corte, massime di cammini e d'usci, e porti e finestre; e ancora dove erano i luoghi da mangiare, e di credenze, e di luoghi atti a gittare acqua; e di candellieri, cioè da tenere lumi, e d'alari di ferro. Di questi ornamenti solo d'uno di ciascheduna ragione dirò.</p>
<p>In prima de' cammini dirò d'uno, il quale era in questa sala intra gli altri. Era fatto in questa forma come qui si vedrà disegnato; e questo era fatto d'una certa pietra, la quale era bella e mantenevasi ancora al caldo. Eravi intagliato su di mano di buono maestro, il quale si chiamava Luca della Robbia, era fiorentino, queste cose: Vulgano, e Scevola quando s'arse il braccio, e Tubalcain; questo era dal mezzo in su. Nel mezzo era Fetonte in sul carro di Febo, discorsi gli cavalli per paura di Scorpio. Nell'ultimo fregio era paglia' e quegli inventori del fuoco d'Egitto, che dice che traendo sassi in uno certo scoglio, s'apiccò il fuoco per quello sbattere de' sassi l'uno coll'altro. E più altre cose, come per lo disegno appare.</p>
<p>Erano li alari in questa forma fatti: quella parte che sostenevano le legne erano di grosso ferro; dalla parte dinanzi era uno vaso di bronzo, e 'l coverchio era uno putto nudo che gonfiava le gote e in modo era congegnato che soffiava nel fuoco fortissimamente, quando erano al fuoco a scaldarsi, o dove l'uomo gli avessi voltati. Nel modo che erano fatti si è questo: erano voti, e ben saldati, e sottili, e empievansi d'acqua per lo buco della bocca, cioè per lo foro proprio donde soffiavano, ch'era nel mezzo della bocca, con uno buco in sul capo, il quale si turava poi bene, in modo che none sfiatava da altro luogo se none dalla bocca; e mentre durava quella acqua, mai cessavano di soffiare, come fusse uno mantaco.</p>
<p>I candellabri erano figure di bronzo in forma di putti di dodici anni, innudi, diritti, in forma che quando si volevano tramutare essi con ruote andavano molto attamente.</p>
<p>Le porte e li usci e finestre erano tutte di varie petrine e benissimo lavorate. In disegno ne mosterrò una d'ogni ragione, acciò si possa intendere bene le forme loro. Gli anditi, cioè gli usci, di legno, alcuni n'era di bronzo, massime la porta principale, e alcuni degli altri, quelli delle camere, quelli erano fatti con varii intagli. Tu ti maraviglierai che qui fussono fatte alcune porte di bronzo, le quali sono fatte per buono rispetto e per più cagioni, e massime, se mai romore niuno fusse nella terra, non può esservi messo fuoco. Marco Agrippa fece lui alla sua casa tutti gli usci e finestre di bronzo, il quale per questo ne fu ripreso.</p>
<p>Era ancora in privati luoghi e' comuni, o vuoi dire destri, i quali corrispondevano ne' fondamenti, e in modo ordinati che l'acqua dilavava via ogni bruttura. E l'acqua che pioveva in modo ordinata era che tutta si ricoglieva per li detti luoghi, e nettava, e discorreva ne' canali sotterranei. E' luoghi dove si buttava l'acqua per la casa, cioè per le sale, come a dire da lavarsi le mani e simili cose, erano fatti in varii modi e in varie forme, ma perché possiate comprendere come erano fatti, io ve ne disegnerò uno il quale si potrà fare in più modi e di più varie ragioni.’</p>
<p>‘Questa corte con tutti questi membri e ornamenti mi piace ogni cosa, ma pure mi pare che a una così fatta corte volesse essere una cucina grande separata, che quando accadesse fare qualche festa, che fusse atta e comoda a uno apparecchio grande.’</p>
<p>‘La Signoria vostra dice il vero. Io penserò una in quella forma che a me parrà che sia comoda e atta, e poi ne conferirò con voi e, se a voi parrà, la faremo in quella forma.’</p>
<p>‘Sì; pensa un poco e domane fa' di dirmi qualche cosa.’</p>
<p>‘Pensato e fantasticato per quello dì, l'altro dì io gli riferi' tutto il mio disegno; e piaciutogli assai, in questa forma fu ordinato. In prima uno quadro di braccia settanta per ogni verso, il quale quadro io lo dipartisco in tre parti: e quella del mezzo intendo di fare come dire uno cortile, o vuoi dire uno chiostro, il quale sarà lungo braccia trenta quattro; e le due parti da canto sarà l'una braccia sedici il vano; e la parte del mezzo, cioè quello chiostro, sarà largo braccia trenta quattro, e lungo braccia settanta. In testa da l'una delle parti farò uno portico, largo braccia dieci e lungo quanto sarà. E di lungo quanto tiene questo portico, per questo verso sarà una conserva d'acqua, la quale servirà a l'una parte e l'altra della cucina, la quale conserva darà acqua a l'una parte e l'altra, e per condotti andranno l'acque dentro ne' caldani, dove al fuoco bolliranno. E così una delle parti sarà tutta in colonne e in volta, e in due ordini di colonne, distante l'una da l'altra sei braccia, cioè dove ha girare gli archi; e per l'altro verso per incontro l'una a l'altra sarà otto braccia; e di sopra andrà in volta. E gli archi dinanzi che rispondono in sul cortile saranno alti dodici braccia, e gli altri sei braccia; e ivi a quegli comincerà una volta appoggiata alla parete del muro, dove che l'altezza sua sarà perciò alta al pari dell'altra. E questa arà più e più occhi tondi d'uno braccio e mezzo di vano l'uno, donde che 'l fummo spirerà, e saranno fatti in forma di cammino in modo che la pioggia non potrà offendere, e questa parte aperta con questo portico, perché, quando si farà festa nessuna e ' fuochi grandi pegli arrosti si coceranno, acciò si possa stare. Da l'altra parte opposita farò le mura, <corr resp="ed">sanza colonne, e</corr> in volta, pure nella forma di questa, con vasi murati di bronzo, e caldare, cioè per fare le carni lesse. E anche i luoghi da lavare i vasi e ' forni; e questo luogo sarà il luogo proprio dove sia il forno in che si cocerà il pane. Come avete inteso, è settanta braccia per quadro; da l'uno de' parti ne piglieremo venti braccia solo per fare i luoghi da fare il pane, come è detto di sopra, sì che mi pare che in questa forma debba stare.’</p>
<p>‘Mi piace, ma voglio ne disegni una in questa forma che tu di' in una carta, e mosterrolla al Signore mio padre; e se a lui piacerà, si farà.’</p>
<p>‘Farolla. In prima io farò il fondamento e una delle facciate, in modo potrà comprendere tutto il modo ch'ell'arà, come vedete questa qui in sul libro lavorata. Io la fo alta, perché sia ariosa, quattordici braccia di sotto le volte per infino al piano terreno.’</p>
<p>‘Sì che mostratela, acciò si pigli forma di farla, quanto più presto meglio. Ora la porterò, se me la dai.’</p>
<p>Prestamente la disegnai e insieme glie ne portamo e, narratogli insieme col disegno e lui inteso tutto, in quella forma volle si facesse. Vero è ci fu aggiunto altro membro secondo a lui piacque.</p>
<p>‘Parmi ora che si debba vedere e ordinare a' luoghi e alla piazza dove che debbono stare e' mercatanti, e 'l palazzo della ragione, e quello del podestà, e ancora la zecca, dove si debba battere la moneta.’</p>
<p>‘E questi ancora arei caro mi dessi a 'ntendere come hanno a stare, perché siano commodi e atti al bisogno d'essi.’</p>
<p>‘Questi palazzi e del podestà e della ragione voglio che siano in su la piazza de' mercatanti, la quale sarà qui dappresso, e poi dall'altra parte opposita, come è detto, si farà la piazza del mercato, sì che in prima vi disegnerò la piazza, e poi in essa faremo questi mercati, o vero questi palazzi e luoghi dove essi mercatanti aranno a praticare loro mercanzie, e così a parte per parte vi darò a 'ntendere, per modo voi comprenderete tutto stare in buona forma e in buona commisurazione.</p>
<p>Io andrò e farò il disegno di queste cose e poi vi mosterrò a parte a parte, tutto vedrete in questo decimo libro.’</p>

<trailer>EXPLICIT LIBER NONUS</trailer>
</div2>

<div2 type="capitolo">
<head>INCIPIT LIBER DECIMUS</head>

<p>Inteso la voluntà sua, subito mi missi a disegnare e a fantasticare il luogo e 'l modo di questi palazzi, i quali avevano a stare in su la piazza de' mercatanti: in prima disegnai la grandezza della piazza, e poi del palazzo del podestà, e ancora la zecca e la prigione del comune e la doana io disegnai. E in que' luoghi posti per disegno, come che nel sesto libro appare, e commisurata la grandezza della piazza, glie le portai; e lui, inteso, mi disse andassimo a mostrarla al Signore suo padre.</p>
<p>E così andati insieme, lui volle intendere particularmente ogni cosa, e tutte le misure e ' membri e ' luoghi per ordine gli cominciai a narrare; così ogni cosa in sua presenza espuosi, e mostrai in prima la scompartizione della piazza, la quale stava in questa forma e in parelli tutta lienata, o vero lineata, secondo qui appare in questa piccola circumscrizzione.</p>
<p>‘Questa detta piazza si è braccia novanta sei larga e cento ottantasei lunga; inteso la misura della piazza per l'uno verso e per l'altro, gli piacque e volle ch'io gli dessi a 'ntendere le misure degli altri edifizii avevo fatte nel disegno. Ma in prima volle intendere in che forma l'avevo disegnato e in che forma stavano posti questi edifizii in questa piazza. Io gli mostrai, come ho detto, disegnati e scompartiti in tale forma come qui si può comprendere e vedere , il palazzo dove s'ha a tenere la ragione del comune, il quale ho posto in mezzo di questa piazza e occupane una delle quattro parti ed è di pilastri tutto, il quale fo perché i mercatanti in questo luogo potranno praticare loro mercatantie e altre loro faccende; e questo, come ho detto, è tutto pilastri quadri di sotto e tutto in volta, le quali sono rette da questi pilastri, li quali sono d'altezza di braccia nove l'uno, e ciascheduno di questi pilastri sono braccia due per ogni quadro, e tra l'uno pilastro e l'altro è uno sedere d'altezza d'uno braccio e mezzo: è adunque tra l'uno pilastro e l'altro braccia sei. Ma i pilastri de' canti saranno braccia tre per ogni verso.</p>
<p>Sarà, come ho detto, la piazza di lunghezza braccia cento ottanta sei e larga novanta sei. L'altezza di queste volte vengono a essere alte braccia dodici, perché esendo i pilastri alti braccia nove, e tre n'hanno di voltura, sì che sono dodici braccia alte, è adunque questo palazzo di larghezza braccia cinquanta e di lunghezza braccia settanta cinque; il quale ha dinanzi uno certo spazio di venti braccia e per l'altro è trenta sei, e così da ogni testa di questo è uno portico che risponde di sopra e così di sotto a l'altro portico della piazza, la quale è circundata intorno intorno; e così di sopra per esso si può andare in quello del podestà, e in questo, sopra a questo portico, si può andare. Di sopra, al pari dell'altezza di queste dodici braccia, io fo una sala larga braccia trenta quattro e lunga settanta otto, e così lascio uno andito scoperto di sopra a questo portico di braccia sei largo, e questo viene da l'uno canto e da l'altro del palazzo con uno parapetto. E per questo spazio delle venti braccia fo le scale, le quali rispondono sopra a questi portici; per lo mezzo di questa sala metterò colonne alte dodici braccia e grosse alla loro proporzione, distante l'una dall'altra braccia sei come i pilastri di sotto, e sopra di loro saranno fondate, cioè a quella dirittura. Questa sala mi pare ancora di spartirla per mezzo, perché se consiglio o altro fare si volesse si possa, e nell'altra parte stia a sedere giudici e altri officii, secondo accadrà, e così notari secondo i bisogni. Potrassi fare in uno altro modo ancora: di lasciare uno chiostro in mezzo di braccia quattordici o sedici, e poi di sopra fare due sale di sedici braccia l'una, e scompartirannosi a questi medesimi bisogni. Ora sta a voi; come vi piace si faccia.’</p>
<p>‘In buon'ora sia, all'uno modo e all'altro mi piace; dimmi pure di quello del podestà e degli altri che hanno a essere qui intorno a questa piazza.’</p>
<p>‘Io dissi dinanzi che quello del podestà lo farei in capo della piazza,, ma perché a me pare che stia meglio da una delle parti a' piè della piazza, el quale una delle teste verrà a essere alla dirittura del cantone del palazzo dove i due cantoni quasi si sconteranno insieme, come dire in questa forma; e così poi gli viene la pregione appresso al cantone, come vedete qui disegnato. El quale palazzo io l'ho fatto per uno verso della piazza, cioè quanto è la parte che resta da uno de' canti del palazzo, che viene a essere uno quarto e mezzo di tutta la piazza detta, la quale è braccia sessanta nove e quarti tre. Questa, partita così, è la facciata del palazzo del podestà, e di questa misura, e per l'altro verso è quaranta braccia, la scompartizione del quale faremo in questa forma: in prima faremo uno chiostro, che sarà per uno verso braccia trenta e pell'altro ancora sarà della detta misura, perché piglierò pel verso delle settanta braccia venti braccia dall'una parte e venti dall'altra, onde che mi rimane questo quadro, quando per lo altro verso io piglierò dieci braccia, e questo sarà dieci inverso la piazza, dove intorno si farà uno portico di braccia sei largo e così da questo canto ne resterà quattro, dove si faranno le scale che andranno di sopra a l'altre stanze, o vuoi dire abituri; e questa entrata la quale, come ho detto, risponderà inverso la piazza, e sarà larga braccia sei e alta dodici, e così saranno i portici dentro, e quello spazio che ne resterà, trattone la scala, saranno abituri della famiglia del podestà. E dall'altre due parti opposite del chiostro el vano del portico si è, come ho detto, braccia sei e l'altra parte che avanza si è braccia quattordici; nel quale spazio da l'una delle parti sarà una sala lunga braccia venti e nell'altra parte sarà due camere di braccia dieci l'una e da l'altra parte opposita sarà cucina e sala da mangiare per la famiglia e dispensa; le stalle saranno di sotto, in parte saranno in canove e parte serviranno a tenere legne, e ancora stalla da cavalli e loro bisogni e come s'è paglia e fieni e altre cose, e queste saranno acomodate a ciò staranno in modo bene, perché si farrà alla entrata per lo meno due braccia sopra terra e per questo verranno a essere le canove e anche le stalle buone. Le parti di sopra saranno, com'io ho detto, da ogni testa braccia venti larga e pell'altro quanto è la larghezza. Ma queste le scompartiremo l'una delle parti in una sala quadra di venti braccia per quadro e nell'altra due camere di braccia quattordici per uno verso e pe l'altro dieci, con una anticamera per una di braccia sei, e per uno <corr resp="ed">pontile</corr> di due braccia largo s'andrà da l'altra parte opposita, dall'una all'altra cioè di queste parti di sopra, e ancora di sopra si farà altri abitori per abitare e altre comodità; di cammini e acquai e ancora destri non ne toccherò altrimenti per al presente, perché si potrà intendere pegli altri antedetti modi come s'aranno a fare e ancora per quelli che noi tratteremo, perché io intendo in altri edificii trattarne, come di acquidotti e comodità necessarie; come ho detto dinanzi, raccoglieremole per le mura in modo andranno a dilavare tutte brutture che per lo palazzo si faranno.’</p>
<p>‘Mi piace per infino qui, ma la pregione dove farai?’</p>
<p>‘Farolla, cioè la pregione grande che sia quella del comune, la farò appresso a questo palazzo da una delle teste della piazza.’</p>
<p>‘Non ti ragiono ora di questo, io dico della pregione del palazzo proprio.’</p>
<p>‘Quella farò su uno de' canti sotto nelle volte, e risponderà di sopra delle stanze nelle quali si potrà fare luoghi da martorio, secondo vuole avere in simili luoghi d'edifizii.’</p>
<p>‘Mi piace tutto, ma fa che tu facci in su ogni canto la dimostrazione d'una torre che isporti braccia quattro dal diritto del muro, e sieno alte di sopra alla sommità del tetto braccia dodici, e su una d'esse una campana; poi voglio che in su la porta sia scolpita di marmo la Giustizia e ancora la figura della Fortezza e poi ancora Prudenza e Temperanza. Queste voglio siano sopra a l'entrata principale e dentro voglio siano dipinte altre cose.’</p>
<p>‘Faccinsi pure, e poi l'altre le faremo dipignere e ornare in modo staranno bene.’</p>
<p>‘Dammi pure ora a'ntendere come tu vuoi fare la prigione grande.’</p>
<p>‘Dico che detta prigione sarà in questa forma, la quale è come vedete quadra, per ogni verso di braccia cento per ciascheduno quadro, cioè per ciascheduna faccia.</p>
<p>La scompartizione e 'l modo che a me pare perché sia forte, acciò che chi vi sarà giudicato non sanza licenza se ne vada, in prima la mia scompartizione sarà in questa forma: che io farò questo quadro di fuori il muro grosso braccia tre e poi, distante da questo braccia cinque, un altro che sia grosso braccia due; e in questo spazio tra l'uno muro e l'altro sarà acqua dove risponderanno e' loro destri. E su una di queste facce, quasi appresso al cantone, sarà l'entrata, la quale sarà in questo primo vano di due muri e andrà a questo infino appresso alla svolta dell'altro quadro. In questo luogo faremo un'altra porta, la quale risponderà in uno cortile, il quale sarà trenta braccia per ogni verso; e in questo cortile risponderanno finestre ferrate le quali alle prigioni renderanno lume. La porta prima non più che uno braccio e mezzo sarà larga e due alta, e così l'altra che risponderà nel cortile non sarà più di larghezza, ma d'altezza sarà tre braccia; saranne un'altra in mezzo a queste due più bassa di questa.</p>
<p>E' luoghi dove staranno e' prigioni saranno variati secondo le qualità delli dilitti, cioè quegli che gli saranno per debito di danari staranno in quelli luoghi più evidenti. Questi luoghi saranno in questo modo scompartiti: in prima faremo quanto tiene il cortile, e' quali un di questi di larghezza braccia venti e di lunghezza braccia trenta e così l'altre tre parti del cortile e su ogni canto sarà uno quadro di braccia venti per faccia ne' quali quattro canti sarà quattro luoghi di prigioni, cioè luoghi i quali saranno molto più sinistri e aspri, ne' quali saranno messi quelli ch'aranno commessi delitti da essere condannati alla morte: e nell'una staranno quelli che meritano la forca, cioè ladri; e nell'altra staranno quelli che saranno giudicati a essere tagliato loro la testa, cioè quelli che avessino fatto uno omicidio; nell'altra staranno quelli che meritassino il fuoco; e l'altra quelli che avessono a essere squartati, come traditori e simili mali fattori.</p>
<p>Questi luoghi staranno in questo modo che le loro mura saranno grosse tre braccia per ogni verso, e' quali il loro vano sarà braccia quattordici e in volta e così l'altezza sarà quasi di quella altezza che è la larghezza; e ' lumi che aranno questi luoghi sarà da certe balestriere alte quasi appresso alla volta, in modo che persona non potrà loro parlare, né dare, né porgere alcuna cosa; e le loro entrate saranno spiacevoli e basse e strette, e così tutte saranno divariate e aranno variati nomi: la prima «Sanza speranza», la seconda «Male albergo», la terza «Tenebrosa», la quarta «La dolorosa». Questi quattro luoghi sono, come ho detto, di quelli che meritano la morte, de' quali le porti loro saranno di ferro, e tutte saranno in volta, come ho detto; e così l'altre pregioni saranno in volta e tra il muro delle pregioni e 'l muro di fuori, cioè dove è l'acqua, è di sopra al pari delle volte una ferrata larga braccia cinque; e per tutto intorno quanto tiene questa acqua. E queste quattro torri saranno alte sopra a queste volte braccia venti e le mura saranno alte sopra queste volte braccia dodici. In queste torri di sopra nelle tre saranno varii luoghi di prigioni, la quarta, la qual sarà quasi sopra alla porta, starà la guardia della pregione.’</p>
<p>‘Infino a qui mi piace, ma quando si faranno qualche cosa s'agiugnerà. La doana dove la vuoi tu fare?’</p>
<p>‘Farolla da l'altro canto della piazza, la quale sarà pell'uno verso sessanta braccia e per l'altro quaranta, con uno portico dinanzi alla porta grande, e poi dentro arà uno cortile largo per ogni verso braccia venti col portico da tre parti. Luoghi e abituri e magazzini, cioè luoghi da governare robe, saranno sotto, dentro dal cortile; la sua porta maestra risponderà a diritto della testa della piazza e questa, come è detto di sopra, sarà il canale dell'acqua dinanzi alla porta maestra in modo che per barca e anche per terra s'andrà per infino alla porta di questa dovana. E così arà una porta ancora che risponderà in su la piazza. Ha i suoi luoghi separati, dove che staranno gli uficiali, cioè gli maestri della dovana, e in modo scompartiti che saranno comodi a simili edificii.’</p>
<p>‘Ancora questo mi piace: qui ancora quando si farà, si vedrà, facendo le cose comode secondo il bisogno. Restaci ancora la zecca. Questa dove la metterai?’</p>
<p>‘La metterò in testa della piazza a dirittura di questa proprio, la quale sarà per ogni verso braccia ottanta e sarà in portico intorno intorno, e uno chiostro di trenta braccia per uno verso e pell'altro venti, con uno portico da due parti; e anche le scompartizioni d'esse faremo ancora secondo il bisogno che appartiene a simile esercizio che in questo luogo s'aranno a fare, sì di fondere l'argento e così l'oro, e' luoghi da cimentare, e da battere le monete. Questo sarà dinanzi a' portici inverso la piazza, e così saranno separati i luoghi dove si faranno li saggi e l'acque forti, e affinare e tutte l'altre particularità e tutt'i luoghi convenienti a simile esercizio. Questi simili edificii, Signore, ogni cosa che in esso arà a essere non si può dire a parole, ma quando si faranno, allora i maestri e anche chi sarà sopra a far fare questi adatteranno e' luoghi secondo e' bisogni.’</p>
<p>‘Tu di' vero. Basta, quando si faranno allora s'adatteranno tutte le cose secondo e' loro bisogni. Dimmi pure se altro ha a essere intorno a questa piazza.’</p>
<p>‘Intorno a questa piazza dall'una parte all'altra, o vero dall'una parte e dall'altra della piazza, cioè dinanzi e di rieto del palazzo della ragione, sarà una piazzetta di quaranta braccia per quadro con una chiesetta per una, le quali del continovo s'uficeranno e saranno comode a' mercatanti e altre persone che staranno intorno a queste due piazze; nell'una staranno quegli che saranno gioellieri, cioè quegli che lavorranno d'oro, e nell'altra staranno banchi di cambio. E nella parte opposita della piazza, cioè riscontro al palazzo del podestà, sarà uno palazzo inel quale saranno dipartiti i luoghi per la risedenza di tutte l'arti minori, nel quale potranno tenere il loro consolo e dare loro udienza e loro ordini fare. E questo sarà, come ho detto, di settanta braccia per uno verso e pell'altro cento, e in questo sarà uno chiostro di trenta braccia largo e sessanta lungo con uno portico intorno intorno; e così com'io ho detto, gli sarà le stanze e scompartizioni di tutte l'arti. E così dalla parte opposita della piazza, cioè scontro alla doana, sarà un altro luogo simile a quello, e ivi sarà l'uldienza dell'arti maggiori, come a dire mercatanti e arti di lana e di seta e di orefici e cambio e altre arti più degne, e d'una medesima grandezza sarà l'una che l'altra. E perché l'arti non sono tante, si farà i luoghi loro più grandi secondo che l'arte sarà più grande. Piacevi che si faccia in questa forma come qui è disegnata?’</p>
<p>‘Falla proprio a questo modo. Se meglio si può fare, fa' che si facci; se non, fa' che non stia peggio, ché io t'aviso ch'io terrò questo disegno appresso di me. Questa mi sodisfa assai, ma che quell'altra dove s'ha a vendere frutte e altre cose da mangiare vorrei mi dessi meglio a 'ntendere e disegnassimela come tu di' che la vuogli fare.’</p>
<p>‘Piacevi ch'io vi dica in prima come s'ha a fare?’</p>
<p>‘A me basta pure che la disegni, sì che disegnala prima, e in sul disegno mi <corr resp="ed">dirai</corr> parte per parte.’</p>
<p>‘Domane la porterò disegnata in su uno foglio.’</p>
<p>‘Sì, ma fa' che sia proporzionata alla grandezza che arà a essere.’</p>
<p>‘Io la farò misurata a quadretti, cioè a braccia piccole.’</p>
<p>Fatto il disegno e portatolo al Signore, disse: ‘Or qui mi da' a 'ntendere a parte a parte ogni cosa.’</p>
<p>‘In prima, Signore, io vi darò la misura d'essa, cioè della larghezza e lunghezza: la lunghezza sua si è dugento braccia e la larghezza si è cento braccia, questa sarà il netto in quanto vi piaccia.’</p>
<p>‘Maisì, non vuole essere minore.’</p>
<p>‘Questa piazza, come voi vedete, io la fo in questo ordine: in prima io la fo circundata d'uno portico il quale sarà di larghezza di braccia dieci e tutto in colonne. E nella parte settentrionale per la sua lungitudine sarà quella dove starà la beccheria, la quale ha a stare in questa forma: sarà questo portico venti braccia di larghezza e dieci braccia ne sarà murato, cioè uno muro in mezzo di queste venti braccia. Di rieto alla piazza sarà per amazzare bestie, con uno canale lungo questo portico il quale porterà via ogni bruttura, e questo è in mezzo di tutto questo portico; e sopra il canale sarà uno ponte, il quale spartirà l'una parte dall'altra e sarà transito; e così da uno di questi si faranno le carni secondo loro qualità e, come ho detto, questo muro che spartirà questo portico arà usci, i quali risponderanno da la parte di rieto dal portico, dove potranno riporre loro carne quando a loro alcuna volta n'avanzasse; e così dinanzi alla fila saranno e' deschi dove che si taglierà detta carne.</p>
<p>La parte di verso oriente, in una delle teste della detta piazza, sarà la pescheria, la quale pure il canale passerà appresso d'essa. Nella parte meridiana saranno pollerie e quelli che venderanno formaggio e salsume e simili cose. Nella testa orientale saranno quegli che venderanno pane, e così sarà circundata questa piazza.</p>
<p>E su la piazza nel mezzo, come vedete nel disegno, faremo questo portico, che sarà per ogni verso braccia sessanta, e della larghezza secondo quegli da canto, cioè braccia dieci. Restaci il nostro quadro, cioè di quaranta braccia, dove faremo quattro o sei gradi; e poi in questo spazio faremo una chiesa, sopra alla sommità della quale nel mezzo d'essa si porrà la immagine della dea Copia. E così sotto questo portico e in su queste scale staranno quegli che venderanno frutte, quando piovesse; e nello spazio che resta di sopra e di sotto della piazza, nell'uno staranno quegli che vendono erbe e nell'altro altre cose, secondo accadrà, o di legne, o vero di rivenderuoli di più cose.’</p>
<p>‘Piacemi infino a qui. Il palazzo del capitano ci vuole essere appresso, per dare terrore alle persone.’</p>
<p>‘Quello si farà in testa della piazza, dove si vende il pane, ch'è la testa di sopra, e risponderà in su la piazza e su la strada maestra a 'ndare alla piazza grande.</p>
<p>E di sopra a questi altri portici, come è quello de' beccai e gli altri, faranno di sopra loro uldienza, bench'ella sia fatta a l'altra piazza de' mercatanti, ché l'arti saranno tante che forse in quello luogo non capirranno tutte.</p>
<p>E questo palazzo del capitano arà l'entrata dalla parte della strada ed enterrà per una porta grande; intorno arà uno cortile di trenta braccia quadro, e arà nel detto cortile uno portico da due parti di braccia dieci, e due altre parti saranno le mura stese; e saravi stanze di larghezza di braccia venti; e in questo luogo di sotto saranno volte e prigioni e altre cose secondo il bisogno. E così sopra alla dirittura della piazza, cioè di sopra al portico dove si venderà il pane, sarà una loggia scoperta e parte ne sarà coperta dove, quando giustizia si facesse, si starà a leggere la sentenza. Arà questo palazzo quattro torri, in su ogni canto una, alta di sopra al tetto braccia dodici l'una di dette torri.’</p>
<p>‘Dimmi ora di questi altri luoghi che mi pare che qui sieno disegnati che cose sono.’</p>
<p>‘Questo che è qui di rieto alla beccheria si è il munistero di Venere, cioè il luogo comune. E questo, come vedete, sarà come dire uno cortile, il quale arà tre entrate come qui per disegno si può intendere, e allo scontro, cioè dall'altro canto della strada da entrare nella beccheria, sarà la stufa, la quale starà in questo modo: come s'enterrà nella porta si troverrà una stanza dove s'arà banchi intorno e due camere per uno verso e due pe l'altro, dove che in mezzo fra queste due caemere sarà una porta, la quale enterrà in un'altra stanza che sarà calda, come dire una stufa a secco, e dopo questa sarà poi la stufa calda e così i suoi bagni, ordinati secondo che è l'usanza, cioè acque calde secondo sarà il bisogno, cioè più e meno, come di mano in mano accadrà per chi v'andrà a stufarsi. E così sarà uno chiostro di venti braccia per uno verso e trenta pe l'altro; e questo chiostro arà il portico intorno intorno con luoghi e fuochi da scaldare l'acqua, e 'l pozzo dove che per condotti tutti aranno le loro cannelle i caldai e ' loro condotti, in modo che con buona destrezza si farà tutto. E così dall'altra parte del chiostro sarà quella dove andranno le femmine, e di sopra da questa sarà uno ofizio dove in quello luogo s'arà a tenere ragione a quegli esercizii che ivi si faranno.’</p>
<p>‘Piacemi.’</p>
<p>‘Poi di sopra alla strada, come vedete, saranno osterie e dall'altra parte di sotto dal postribulo sarà una taverna.</p>
<p>E così appiè della piazza sarà la pescheria, come vedete qui nel disegno; e poi dalla parte opposita della piazza, cioè scontro alla beccheria, come ho detto, sarà polleria e cocheria e dall'altro luogo della piazza, cioè di sotto, sarà uno luogo da prestare a usura; e così dall'altro capo della piazza sarà a dirittura un'altra piazzetta dove sarà su la canova del sale e lì si venderà el vino in grosso; e così da canto da essa sarà una casa grande con uno cortile dove si venderà farina, che risponderà in su questa piazzetta.</p>
<p>E così per ordine si farà tutto, e ancora nel fare si faranno meglio che per disegno non si può mostrare, neanche a parole si possono dire queste cose come quando si fanno, se colui che fa le sa ordinare.’</p>
<p>‘Tu di' il vero, basta, vuolsi ordinare che si metta ad assecuzione quanto più presto si può. Dimmi, sarannoci le cose in ordine per fare che questi luoghi si spaccino presto?’</p>
<p>‘A ogni cosa si darà ordine come avete diterminato il modo vi piaccia.’</p>
<p>‘Questo modo mi piace assai.’</p>
<p>‘Pure quando si farà son certo si faranno ancora più belle che per disegno non si veggono.’</p>
<p>‘Sì che da' ordine a tutte quelle cose che fanno di bisogno e a' maestri e ad altre cose opportune, in modo che in quindici dì siano spacciate, perché voglio si facciano gli altri edificii publici e privati, massime de' luoghi sacri, come sono le chiese de' frati e anche le chiese parrocchiali, e ancora alcuna altra che intendo di fare.’</p>
<p>‘Ben Signore, io metterò in ordine tutto.’</p>
<p>‘Sì.’</p>
<p>E presto messo in ordine tutte le predette oportunità per fornire questi luoghi ed edificii di queste piazze, le quali con grande cellerità e prestezza si misse in opera e' maestri; e tanti ne furono condotti, che nel termine che lui aveva dato furono forniti tutti questi luoghi. E così, fornito che fu, io, perché lui mi lasciò la 'mpresa, andai e sì gli riferi' tutto; e quando intese che era fornito tutti questi luoghi, nol poteva credere e molto si maravigliò. E così la mattina seguente sanza altro dire volle venire a vedere, e montò a cavallo, e con grande prestezza fu alla città predetta; e quando vidde queste piazze con questi casamenti così fatti, molto più si maravigliò essere fatti molto più begli che nel disegno non gli era stato mostro, e volse vedere luogo per luogo e chiascheduno edifizio e disse: ‘Per certo mai credetti che in sì breve tempo si fussino fatti tanti edificii e così fatti.’</p>
<p>E disse ancora: ‘Ci resta una cosa, che a ogni modo voglio che in questi palazzi siano dipinti e ornati secondo richieggono.’</p>
<p>‘Questo si farà.’</p>
<p>‘Ben si vuol pensare su, perché si vorrà fare cose morali e anche appartenenti secondo e' luoghi.' 'Signore, se volete si dipinga certe cose che credo ci staranno bene, io ve le dirò.’</p>
<p>‘Son contento, pure ch'elle sieno cose degne.’</p>
<p>E 'l figliuolo, che era presente, udendo questo dire, si fece innanzi e disse: ‘Signore, sarà molto bene fatto e se piace alla vostra Signoria, io penserò ancora io qualche cosa.’</p>
<p>‘Son contento: ognuno pensi, e quelle che saranno poi più belle e più degne quelle si faranno.’</p>
<p>‘Alcuna se ne potrà fare di marmo, come stanno quattro virtù che sono alla porta del podestà.’</p>
<p>‘Per certo elle mi piacciono. Deh, andiamo un poco a rivederle, ché mi parve che stessono molto bene e di mano di buono maestro.’</p>
<p>E così andamo a vedere queste figure, domandò quale era lo maestro, dissi che era quello che è lì. Lui lo chiamò e domandollo come aveva nome e donde era. Disse che aveva nome Disiderio ed era fiorentino.</p>
<p>‘Per certo mi piacciono tue figure.’ E toccogli la mano e lui disse: ‘Noi faremo ancora altre cose più belle.’</p>
<p>Entrato dentro e veduto il portico e 'l chiostro, gli piacque e disse allora: ‘Che ci starebbe bene qui dipinto in questa prima entrata?’</p>
<p>Chi dice una cosa e chi un'altra, tanto che 'l figliuolo allora disse: ‘Signore, io ho pensato una cosa che sarà cosa degna e conveniente in questo luogo.’</p>
<p>‘Di' che cosa.’</p>
<p>‘Quello che a me pare stia bene qui si è questo: che in questa prima entrata sia dipinta la Verità e la Bugia, perché questo è luogo dove ha a essere gastigata la bugia e ' malfattori.’</p>
<p>‘Questa sarà bene degna e bella cosa, ma in che modo si figurerà questa Bugia e questa Verità?’</p>
<p>Udendo questo io dissi: ‘Signore, io vi dirò come l'ho veduta dipinta in alcuno luogo.’</p>
<p>‘Dimi com'è la Verità.’</p>
<p>‘Io l'ho veduta dipinta: una donna inuda, bella, amantata con uno candido velo; e in mano tiene una borsa piena di danari voltata di sotto in su, e pare che ella sparga detti danari per terra, e da l'altra mano tiene uno ramo d'olivo e i piedi tiene alti sopra terra in su uno marmo bianco, e in capo tiene una colomba. E la Bugia è una femmina vestita di nero con i stivaletti in piè con molte legature, e in mano tiene una borsa piena di danari e tiella stretta, e da l'altra mano tiene una verghetta avoltatovi su una serpe, e in capo ha uno corbo, li piè tiene bassi nell'acqua, così l'ho veduta figurata. E poi ho veduto che la Verità cava la lingua alla Bugia con uno paio di tanaglie di fuoco; e così la colomba che porta in capo la Verità cava la lingua al corvo.’</p>
<p>‘In questo modo mi piace facciasi; e in questi chiostri che ci faremo?’</p>
<p>‘Poiché in su l'entrata si fa questa rappresentazione di questa Verità e Bugia, qui di sotto in questi portici io farei la Giustizia e la Verità, la qual tenesse per una mano in su la spalla e coll'altra tenesse una spada alla gola alla Bugia, e fusse poi distesa per tutti questi portici i malifizii che si fanno, come dire ladri e traditori e tutti quelli vizii per li quali meritano la morte, e così a tutti i loro tormenti e loro morti divariate, secondo meritano i delitti <corr resp="ed">da</corr> loro commessi. E questo perché a chi enterrà darà terrore ed essempro a quegli che gli vorranno pigliare, e chi vi sarà condotto ancora vedrà presto la sua fine.’</p>
<p>‘Questa mi piace e così si dipinga, ma vuolsi trovare buono maestro.’</p>
<p>Entrato poi per quelli altri luoghi, veduto ogni cosa gli piacque. E su nella sala prima volle che si dipignessi giudici che stessino in disaminare alcuni mali fattori, e uno presidente a udire le ragioni dell'una parte e de l'altra; e di sopra al suo tribunale dove sederà sarà scritto: «Non giudicare in furia e odi l'altra parte prima che giudichi»; e così ci fece dipignere per tutto cose convenienti secondo l'edificio. Pagolo Uccello con altri compagni dipinse, il quale è solenne maestro di pittura.</p>
<p>Poi si partì e volle vedere quello palazzo del comune, e ancora quello gli piacque. Poi, in su l'entrata volle si dipignessi una figura d'uno uomo vecchio molto bene ornato di vestimenta e di gioie, e la barba d'oro, e da una mano uno specchio grande e dall'altra tenesse uno pagone. E gente gli stieno intorno: e chi gli peli la barba, e chi gli tolga di quelle gioie, e chi gli tagli un pezzo del vestimento, e chi lo pizzichi, chi per uno modo e chi per un altro, e nel suo tribunale dove sederà voglio sia scritto: «Moderatamente».</p>
<p>E poi nella sala del consiglio si vuole siano dipinti tutti quegli che hanno consigliato la Repubrica giustamente, come fe' Fabbrizio romano e altri assai, e così quegli ancora che consigliarono male, chi per ignoranza e chi per malizia, e gl'inconvenienti che ne segue, e così e' premii che ricevevano quando avevano consigliato. E questo acciò che chi arà a consigliare qui guardi a consigliare giustamente e con prudenza.</p>
<p>Veduto tutto dentro, volle vederlo di fuori; intesolo tutto e piaciutogli, disse che voleva si facesse la statua di Mercurio di marmo e mettessisi in su la piazza inanzi a questo palazzo.</p>
<p>‘E benché quegli d'Egitto lo dipignessin colla testa di cane, noi lo faremo pure colla testa umana e con uno cane da' piè e ben facevano, perché sendo Mercurio dedicato alla mercatantia, benché più altre propietà assai abbi, si farà qui, perché il mercatante vuole essere sollecito, prudente, leale, fedele come il cane. Come abbia a fare tu lo sai: in capo lo cappelletto, in piè gli stivaletti e l'ale a' piedi, e ancora in capo e in mano il caduceo, cioè una mazza con due serpi agroppate insieme.’</p>
<p>Questo ordinato, volle vedere tutto e andato agli altri luoghi, la dovana e vedutola tutto, volse fusse veduto in sulla entrata dipinti tutti quelli che prima posono gabelle alle mercatantie e dazii e altre cose. E veduto questo, volse andare a vedere la zecca; e così vedutola, ancora volse che su la porta si dipignesse quello che prima fe' moneta e che prima trovò lo spendere della pecunia; e poi entrò nello erario, cioè la camera e la conserva della pecunia, e in essa volle fusse fatto porte di bronzo scolpite con quelli che sono stati fedeli di conservalla e di difenderla – intra gli altri fu Metello, il quale contra Cesare la voleva difendere –, in modo ordinate che quando s'apriva sonava uno certo strumento che s'udiva molto da lunga, come si dice che era quella di Roma.</p>
<p>Di poi andò in su quelli luoghi dove erano l'uldienze de l'arti e sopra a ciascheduna volse che fusse dipinto il primo inventore di quella cotale arte. E in una stanza da canto a questa dove moneta si batterà era una casa, cioè uno luogo dove lui l'ha diputato a più cose comune, cioè che fusse comune e a più esercizii, i quali chi attendere ci volesse in quello luogo potesse stare a 'prendere tanto che sapesse esercitarlo e mostrarlo ad altri, e questi erano giuochi di suoni, e di canti, e di ciurmerie, e di ballare, e d'altri esercizii simili che nelle grandi città si costumano. E così in questa entrata, la quale era come s'entrava uno cortile con uno portico intorno, e così sotto a questo portico era di variati luoghi da simili esercizii; e a ciascheduno sopra alla sua entrata fe' dipignere il primo inventore di tale esercizio. E veduti tutti questi luoghi e ordinati secondo gli parve, <corr resp="ed">andò a vedere la pregione</corr>; e vedutola non gli fe' altro, se non che disse che stava bene, con questo si facesse porti in modo che a l'aprire fussero dure e al serrare si serrassono per loro medesime, e che bisognassi la chiave dentro come di fiori.</p>
<p>E poi andò a vedere l'altra piazza, cioè quella del mercato, e quella di sopra volle si chiamasse «Piazza negoziatoria»; e giunto che fu, gli parve in su la prima vista una cosa stupenda, ma innanzi vi venisse volle vedere le due chiesette che erano l'una da uno canto del palazzo del comune e l'altra dall'altro: e l'una volle si chiamasse Santo Mateo, questo perché fu banchiere perché cambiava danari, e l'altra volle si chiamasse Santa Maria della grazia; e dipinte e ornate secondo si richiedeva volle che fussono tutt'e due così commemorate. E giunto, come ho detto di sopra, a l'altra piazza, volle si chiamasse «Forum contidio» e poi luogo per luogo per infino al più minimo che ci fusse, giunto, come ho detto, a l'altra piazza, sguardò per tutto intorno e poi quasi come non sapere a che dovere cominciare disse: ‘Principiàno da uno canto, ch'io voglio vedere ogni cosa a luogo a luogo.’</p>
<p>E così andamo al palazzo in prima dove aveva a stare il capitano della giustizia. Entrato per la porta che in su la <corr resp="ed">piazza</corr> rispondeva, entramo dentro nel cortile, riguardò per tutto, gli parve una bella cosa, perché vedendo in colonne tutto questo portico e grande disse che voleva che questo ancora <corr resp="ed">fusse</corr> ornato e dipinto. In su la porta alla entrata fece dipignere la Severità e la Giustizia e altre cose che davano terrore alle persone, si come stava quello del podestà, e ancora più orrende.</p>
<p>Poi uscì di fuori e volle vedere tutte a una a una, e beccheria e pescheria e stufe e postribolo e l'osterie e taverne, e a tutte volle si dipignesse e chi di marmo si scolpisse, a ciascheduno luogo quello che era stato auttore di quella arte, come fu Bacco, volse che stesse dove si vendeva vino e volle che si facesse di marmo, e così Venere e Priapo a l'entrate de' postriboli e con lettere che significavano quello che erano. E così dove si vendeva la biada, cioè grano e altre biade, volle s'intagliasse Cereres, il quale è posto per lo dio delle biade.</p>
<p>E poi andò a quello tempio, o vuoi dire chiesa, che era nel mezzo, e vedutola di fuori, disse: ‘Voglio che nella sommità d'essa fusse una figura, la qual voglio là rapresenti el nome del santo della chiesa detta.’</p>
<p>E andò intorno a queste scale le quali, come ti dissi, sono quadre; e montato su a l'ultimo grado, trovò quello essere più largo che gli altri quattro braccia; disse: ‘Perché hai tu fatto questo tanto largo?’</p>
<p>‘Perché sta meglio, e ancora si può mettere qui su tutte le misure di pietra, tanto quelle da misurare biade e altre cose, quanto quelle, cioè altre misure di braccia, e di canne, o piè, o qualunque altra misura si sia, e staranno così lungo el muro della chiesa scolpite nelle pietre e cavate secondo a che serviranno.’</p>
<p>‘Bene, mi piace e vuolsi fare.’</p>
<p>‘Questo starà poi a voi, a diterminare le misure secondo voi vorrete che sieno.’</p>
<p>‘In buon'ora, vediamo un poco questa chiesetta: di fuori è quadra, dentro come sta? Perché pare si riduca in otto facce.’</p>
<p>‘Signore, ell'è quadra, come vedete, di fuori; dentro è spartita quasi in croce e poi nel mezzo si riduce a otto canti, come vedete qui disegnato il fondamento d'essa.’</p>
<p>‘Bene sta. Vuolsi fare ornare e dipignere, e le porte fa' che sieno belle.’</p>
<p>‘Io le farò fare di bronzo.’</p>
<p>‘Fa' come tu vuoi, pure che stiano bene e sieno belle.’</p>
<p>E così fu ordinato. Uscito di fuori e disceso giù delle scale si rivoltò, e riguardolla per tutto, e assai gli piacque, e disse si facesse quivi dinanzi dalla porta di fuori del portico una colonna alta venti o ventidue braccia, in su la quale fusse una figura della dea Copia, e la colonna fusse tutta intagliata di tutti e' frutti che si truovano; e così quella dea vuole avere una cesta in capo piena di frutte e uno corno in mano pur pieno di frutte, le quali frutte spandino di fuori come quelle della cesta. E così ordinato ogni cosa, disse: ‘Ora che resta a fare ?’</p>
<p>‘Più cose ci resta a fare. E' ci resta a fare le chiese principali dell'ordine de' frati, e de' monisterii, e chiese parrocchiali, e ancora altri edifizii publici e privati.’</p>
<p>‘Io voglio prima si faccia quello de' Frati Minori, e poi si faranno gli altri; e questo voglio che sia in su la strada che viene di rieto alla mia corte, e voglio che me ne faccia uno disegno come ella ha a essere in prima; e poi l'altre ancora si faranno secondo servirà meglio al loro bisogno. Fa' che sia fatto domani.’</p>
<p>Partitosi, mi missi giù e feci questo disegno tutto, e fatto glie lo portai; e vedutolo volle gli dessi a 'ntendere tutto e sì mi domandò quanto era questo spazio. Dissi che l'avevo fatto a ragione di trecento braccia per quadro, che credo starà bene e che basterà assai; el quale è questo e l'ho fatto in questa forma che vedete, cioè il fondamento.</p>
<p>‘Io veggo che tu hai fatto uno quadro e spartitolo in tre parti, mi pare, e abbine tolte due.’</p>
<p>‘Signor sì, di queste due parti faremo la chiesa e gli abituri de' frati; e l'una d'esse parti sarà l'orto, il quale viene a essere per uno verso braccia cento e pe l'altro trecento. E poi piglio due di queste parti, le quali vengono a essere dugento braccia l'una; io piglio poi questa parte, di mezzo, la quale è dugento braccia, e tolgo uno quadro di cento braccia, per uno verso e pell'altro cento quaranta, cioè per lungo. E l'orto, come voi vedete, è trecento braccia lungo e cento largo, vero è che lo sparto pel mezzo e tolgone venti braccia, nelle quali io fo stalle e luoghi da tenere legne, fieno, e simili cose, e stanze da ortolani. E poi, come vedete, piglio venti altre braccia pure per lo verso dell'orto quanto tiene tutto le trecento braccia, e quanto tiene la chiesa piglio nel mezzo uno quadro di venti braccia e fo la cucina loro, e di qua e di là, cioè quaranta braccia da uno canto e quaranta da l'altro, fo i refettorii e poi tra questi refettorii e la chiesa ci lascio uno spazio di venti braccia, e viene a essere lungo cento, e in questo luogo fo il cimiterio; e poi fo due chiostri da uno canto della chiesa e dall'altro: e' due i quali sono di rieto più propinqui all'orto sarà per li frati, e quegli dinanzi saranno più comuni. E di sopra da questi chiostri, i quali saranno tutti in volta, saranno celle e dormentorii; e così aranno due capitoli, i quali staranno da l'uno chiostro a l'altro.</p>
<p>La chiesa voi potete comprenderla come ha a essere, che sarà cento braccia larga e cento quaranta lunga, ed è spartita come voi vedete in tre parti: quaranta braccia la nave di mezzo e quelle da canto trenta braccia l'una, con quattro cappelle per banda, cioè da ogni lato della chiesa, di sedici braccia larga l'una, e dodici per l'altro verso ècci poi, come voi vedete; le cappelle anderanno alte braccia venti quattro, e tra l'una e l'altra saranno dinanzi pilastri di braccia tre; e 'l muro del mezzo tra l'una e l'altra sarà grosso due braccia; tra le cappelle e la nave grande sarà dodici braccia di distanzia. E poi qui vengono cinque archi di dodici braccia larghi l'uno e alti ventiquattro; i pilastri che reggono questi archi saranno tre braccia larghi per da canto e nella faccia dinanzi saranno due larghi, e mezzo braccio rilevato dal diritto del muro, cioè quello che avanza di là e di qua dal pilastro. Sopra di questi archi andrà poi uno muro di sedici braccia per infino alle imposte delle volte, e per infino all'otto braccia sarà muro steso e dall'otto braccia per infino alle sedici faremo finestre, e a queste otto braccia comincerà il tetto delle navi. Da canto faremo contraforti che verranno di sopra a questo tetto alla dirittura degli archi di sotto delle cappelle, e andranno alti per infino al tetto grande, cioè a quello del mezzo, che sarà sopra della volta; la quale sarà alta da terra braccia sessanta, e poi il tetto di sopra sarà dieci braccia di pendente, cioè il quarto, verrà a essere di fuori braccia settanta, cioè la sommità d'esso tetto. Arà, come vedete, due campanili di braccia trenta per faccia; farassi poi, secondo vi piacerà, a otto facce o tondo o come vorrete; arà uno portico dinanzi di dieci braccia largo e quindici alto, le porte alle loro misure e le finestre; e di pilastri, di colonne e d'altre cose, quando si farà, tutte andranno secondo loro proporzione e ragione.’</p>
<p>‘Ben questo basta, mi piace. Vuolsi dare ordine ch'ella si faccia presto.’</p>
<p>‘E l'altre non volete che s'ordinino di farle?’</p>
<p>‘Maisì, fanne un poco di disegno di ciascheduna e poi si pigli partito presto. Ma in prima voglio sia fatta questa, nel nome di Dio.’</p>
<p>‘Io ordinerò uno disegno in questa forma per li Frati Predicatori, cioè per quelli di santo Domenico, della grandezza di questo de' frati di santo Francesco, ma io tramuterò in altro modo, perch'io fo due chiostri solamente da canto della chiesa a man manca a l'entrare dentro nella chiesa. Sarà a tre navi come quella de' Fra Minori, salirà sei o otto gradi secondo vi piacerà. La chiesa sarà larga sessanta braccia e lunga cento venti, la nave del mezzo sarà trenta braccia e l'altre due da canto saranno quindici; vero è che arà cappelle da canto di braccia dieci l'una, che verrà a essere ottanta braccia la sua larghezza colle cappelle. Questo intendete quando si farà con tutte quelle cose appartenenti a esso e colle sue misure e membri, secondo sarà di bisogno.’</p>
<p>‘Questo mi piace assai.’</p>
<p>‘Ora resta quello de' Frati Eremitani, cioè quegli dell'ordine di santo Agostino, il quale starà in questa forma: io piglierò trecento braccia, e di queste trecento io ne piglio ottanta pella chiesa per ogni verso, e poi ne piglio quaranta dinanzi e ottanta pe l'altro verso, cioè quanto è la chiesa, che me ne resta cento ottanta di rieto dalla chiesa; e poi quanto tiene la chiesa da canto per lo lungo ne fo due chiostri, i quali saranno cento sessanta braccia e la chiesa ottanta, che ci resta sessanta braccia, dove si farà orto e secondo ci parrà meglio.’</p>
<p>‘Ben, fa' ch'io la vega qui sun uno foglio prestamente per disegno.’</p>
<p>‘Sarà fatto, eccovelo qui: lo vedrete adesso congittato come arà a essere.’</p>
<p>‘Mostramelo: tu fai mi par comprendere, uno portico dinanzi, il quale mi piace, per certo: questi cortili, o vuoi dire chiostri, dinanzi alle chiese, come sono a Roma a Santo Piero e a Santo Paulo, vero è che gli è guasto, sì che faccelo. E poi ne fa' due da canto.’</p>
<p>‘Starà bene, purché si faccia d'aver persone che intendino e che sappino poi guidare; e quando si farà, si vorrà in modo ordinare che non manchi niuna cosa per fare stia bene, con tutte loro comodità, tanto in chiesa quanto nelle loro abitazioni.’</p>
<p>‘Vuolsi ordinare che queste si faccino presto, dell'altre non mi curo sapere altrimenti; fa' come ti piace, purché stieno bene.’</p>
<p>‘Se pure accaderà di fare alcuna cosa che a me paresse di dovere fare, io ve lo scriverrò.’</p>
<p>‘Fa' pure come ti pare.’</p>
<p>Partitosi il Signore e ordinati i pagamenti di quello che bisognava, io die' ordine a fare cominciare queste chiese le quali sono dette di sopra. In prima si farà quella de' Frati Minori e poi quella de' Frati Predicatori e quella de' Remitani.</p>
<p>E fatte e ordinate in modo che a tutti piacevano, era ancora a fare quella de' Carmini e quella di santo Pietro Celestino e altri Frati bianchi dell'ordine di santo Benedetto e di variati abiti e monisterii, e tutti ordinai come a me parve che dovessino stare bene.</p>
<p>La chiesa de' Carmini: io presi uno quadro grande come gli altri, nel quale feci la chiesa grande, cento braccia lunga e sessanta larga, con due chiostri simili a quegli de' Remitani. La chiesa fu fatta in croce con tre navi, e cappelle dal lato e spartite di dirieto del muro, e in testa allato alla cappella grande del mezzo feci dal lato due cappelle dall'una parte e da l'altra, e le sagrestie da uno de' canti, e così loro comodità, secondo che all'altre era stato fatto; così a questa non mancò alcuna cosa.</p>
<p>E poi ordinai quegli dove stanno gli Eremini, e quegli di san Piero Celestino e ancora d'altri Frati bianchi appartenenti all'ordine di san Benedetto, e ancora di certi ordini di monaci; e così fatte tutte queste, facemo quelle di questi medesimi ordini e' quali sono d'osservanza.</p>
<p>E fatti tutti questi, facemo monisterii di donne, di santa Chiara e di tutti altri ordini. Il primo, cioè quello di santa Chiara, io l'ordinai in questa forma: io presi dugento braccia per uno verso e trecento pell'altro, e scompartillo nella forma che qui si può vedere per lo fondamento, il quale piglio dugento braccia per lo suo verso, cioè delle dugento, e per lo verso delle trecento ne piglio cento cinquanta, che mi viene a restare cento cinquanta braccia e dugento, come è proprio grande il fondamento della chiesa e degli abituri, come ho detto: qui la chiesa si può vedere. Io fo in prima di questa misura: che piglio sessanta braccia pe l'uno verso e cento pell'altro, e folla a tre navi: quella del mezzo fo larga braccia trenta e quelle de' canti braccia quindici l'una, e viene in croce e la croce viene a essere nella medesima misura della nave di mezzo, e così ci resta trenta braccia di larghezza dove sarà l'altare grande, cioè per la cappella maggiore; e così resta quindici braccia da canto per fare sagrestie, e campanili ancora, perché sarà qui uno quadro di braccia trenta nel quale viene la detta cappella. La quale sarà a mezzo tondo, e piglierà di questo quadro braccia dieci nella sua voltura, e resteracci venti braccia poi infino alla croce; e in questo si farà il coro. Di là e di qua, come ho detto, sarà le sagrestie; di là e di qua di sopra alla loro dirittura, all'altezza di dodici braccia, metteremo in colonne, le quali saranno alte braccia dodici computando il parapetto, il quale sarà alto braccia tre, e saranno tre archi, e tra l'una colonna e l'altra, come ho detto, sarà questo parapetto lavorato di trafori minuti e alto sì come di sopra dissi; e in questo spazio andranno le monache a cantare l'ore. E per le dieci braccia che tiene la cappella grande saranno e' luoghi dove risponderanno le campane, dove loro potranno andare e non saranno mai vedute: e come sarà da uno canto sarà da l'altro. Il loro abitare è scompartito, nel disegno del fondamento si può comprendere come abbia a venire, sì che nel fare non dubito in modo si farà che sarà comodo e bello, e onesto come debba essere uno monistero, donde, per cagione ch'e' maestri non errassino, io darò loro tutte le misure de' casamenti e come aranno a essere grandi, sì che non si potrà errare.</p>
<p>In quanto a munisteri di donne questo basti, perché faccendone poi più, si potrà promutare in più modi. Questo per al presente basti in questa nostra nuova città. E come si vede per queste nostre scompartizioni del fondamento, potete comprendere le loro abitazioni e stanze; entrate non aranno se none una da dovere entrare nel detto monisterio, e loro per una entrata sola potranno entrare nella chiesa, come nel disegno si vede, la quale per tempo d'offizii o per altro caso che occorresse possino entrare nella chiesa; e così sarà ordinato con tutt'i suoi ordini e bisogni e a simile edificio ricerca.</p>
<p>Nell'undecimo libro tratteremo delle chiese parrocchiali, e ancora de' monisteri di San Benedetto e di romitori e d'alcuni altri appartenenti a questi edifizii sacri, e anche forse d'alcuni altri, secondo accadrà.</p>

<trailer>EXPLICIT LIBER DECIMUS</trailer>
</div2>

<div2 type="capitolo">
<head>INCIPIT LIBER UNDECIMUS</head>

<p>Prencipieremo in prima in questo undecimo libro le chiese parrocchiali e di queste solo una ne faremo, l'altre poi secondo che accadrà di fare, così si faranno.</p>
<p>La chiesa prima parrocchiale che noi faremo sarà in questa forma secondo che qui per lo disegno del fondamento si potrà comprendere, il quale sta in questa forma: in prima io tolgo uno quadro di cento braccia per uno verso e sessanta pell'altro e in questo spazio io ne piglio quaranta braccia quadre, e si gli fo il portico dinanzi di venti braccia lungo e dall'uno canto all'altro lascio dieci braccia e sportolo in fuori sei, dove che 'l portico in queste venti si governa, e sei è largo, come ho detto. In questi due canti faremo i campanili; dentro è iscompartita in questo modo: che al mezzo della chiesa io la scompartisco in colonne per lo traverso d'essa, come dire uno portico, e fo cinque archi che l'uno servirà a 'ndare all'altare grande e gli altri, due di là e due di qua, saranno due altari, e di sopra sarà come dire uno andito e ivi sarà uno pergamo da cantare il Vangelo.</p>
<p>Dal mezzo in su della chiesa sarà pure in colonne due archi per canto, e di sopra sarà uno andito dove s'andrà a quel luogo da cantare il Vangelo, e di quindi s'andrà ancora in certi abituri i quali serviranno alla chiesa. L'altare grande sarà una trebuna a mezzo tondo, e così due da canto e in volta tutta, e di rieto da essa chiesa sarà el cimitero, il quale sarà braccia venti per uno verso e pell'altro verso quaranta braccia. Questa voglio che salga per lo meno tre braccia; di là e di qua dalla chiesa sarà il medesimo portichetto e così gli abituri del prete e l'orto e anche, avendo di bisogno di tenere alcuna sua cosa, vi sarà la stanza pure da canto della chiesa.</p>
<p>Le sacrestie staranno da canto della chiesa in testa, cioè da canto di là e di qua dalla cappella grande, e di sopra a queste sagrestie staranno in forma di campanili, questo per bellezza d'essa chiesa e, come ho detto, sarà in volta di sotto come di sopra, vero è che di sotto sarà tutto in colonne di quattro braccia alte e tutte staranno scompartite per tutta la chiesa e saracci un altare divoto. E in questo luogo s'andrà da' portichi da canto e sarà sotto terra tre braccia e li lumi s'aranno per finestre ferrate le quali staranno al pari del terreno. Le scale saranno solo dalla parte dinanzi. Per questo basti, quando si faranno ancora s'agiugnerà secondo parrà che stiano meglio.</p>
<p>Ora lasceremo queste parrocchiali e uno monistero di santo Benedetto faremo, il quale sarà in questa forma: io piglierò uno spazio di dugento braccia per uno verso e quattrocento pell'altro. Di queste quattrocento braccia io piglio uno quadro di dugento braccia, il quale piglio cento braccia per ogni verso e di questo fo la chiesa, la quale starà in questa forma: saranno le mura grosse braccia quattro il di fuori, cioè al quadro di fuori, e tanto sarà il vano d'essa per uno verso quanto pell'altro, a una nave solamente e in croce, con una trebuna in mezzo sotto la quale sarà uno altare e alla dirittura, dalla opposita parte della porta, sarà l'altare dove sarà il coro de' monaci; e da' canti nella croce sarà due cappelle di dodici braccia l'una di larghezza e diciotto alte. Sarà una trebuna in mezzo; <corr resp="ed">le</corr> cappelle, come avete veduto dinanzi, vengono dodici braccia larghe queste cappelle, e così di concovo vengono alla entrata della porta dinanzi e nella croce ancora da canto, sì che vengono accostarsi insieme le dette cappelle, cioè di rieto, in modo che dal principio delle cappelle per infino alla fine dei suo vacuo è dodici braccia, come ho detto. Ma poi da la fine d'esse per infino al muro della chiesa si è diciotto braccia, sì che ciascuno ha quattro braccia, ci resta uno vano di quattordici braccia per quadro, el quale sarà come a dire una cappella segreta, come a dire una sacrestia; e staranno in questa forma come qui per lo disegno del fondamento si può comprendere.</p>
<p>E' campanili saranno sopra delle sacrestie, cioè sopra alle volte. Era in tutto alta la sua sommità di questa chiesa quanto ell'è per faccia, cioè braccia cento.</p>
<p>E 'l monistero sarà poi in questa forma come per esso disegno del fondamento si può comprendere, e così le sue scompartizioni verranno proporzionate e misurate; niente di meno nel murare s'intenderà meglio che nel vero: né per disegno, neanche a parole si può così espricare né dimostrare come quando si mura.</p>
<p>Lasceremo adunque così e daremo ordine che si murino.</p>
<p>E dato l'ordine e preparate tutte le cose opportune a tutte queste chiese e monisteri, volle che con prestezza si facessono e in quel mezzo volle si facesse altri disegni d'alberghi, cioè spedali di poveri. Quando mi disse ch'io facessi il disegno di spedale, io dissi: ‘Signore, io ne farò uno, come ne feci uno a Milano, il quale, se vi piace, vi dirò come stava.’</p>
<p>‘Maisì che ho caro intendere, perché, se mi piacerà, lo faremo in quella forma.’</p>
<p>‘Io l'ordinai nel modo che vi dirò. El Signore e ' cittadini i quali erano deputati a dovere reggere e governare questo spedale, eletto il sito, il quale era bello e comodo molto a simile edifizio, mi fu mostro; e per lo Signore mi fu comandato ch'io dovessi fare uno disegno a proporzione di questo sito, il quale era per uno verso quattrocento braccia e pell'altro cento sessanta. Il prencipe, come signore e uomo intendentissimo, gli pareva, innanzi si cominciasse, intendere molto bene e vedere, acciò fusse bello e utile a simile bisogno d'infermi, d'uomini e di donne, e anche di questi putti i quali nascono indirettamente. E lui, impostomi questo, ch'io dovessi fare uno disegno, in prima mi domandò s'io avevo veduto quello di Firenze o quello di Siena, e se io mi ricordavo come stavano. Dissi che sì. Volle vedere uno certo congetto, del fondamento, e io così lineato come meglio mi ricordavo glie ne disegnai uno come quello di Firenze. Pur parendo a lui non essere sì idonio come lui arebbe voluto e ancora per vantaggiare gli altri, stava pure sospeso.</p>
<p>Io avevo notato il sito e anche il bisogno; dissi che ne farei uno come a me pareva fusse conveniente al bisogno di quello edifizio per che si faceva; e faccendo lui gran caso della comodità e nettamento degli destri, sì che essendo, com'io ho detto, il sito atto, considerato che per la lunghezza delle quattrocento braccia v'era il fosso della città, dove io pensai con quella medesima acqua lavare e nettare i destri e ogni altra bruttura che in esso luogo si facesse, sì che, inteso la sua volontà, feci fare una asse lunga quattro braccia e due larga.</p>
<p>E poi la scomparti' in tre parti principali, le quali parti erano: le due, cento sessanta braccia, e l'altra era ottanta braccia. E ogni braccio di questi quattro quadri parti' in cento parelli, o vuoi dire quadretti, i quali quegli erano in quelle linee braccia quattro. E così ne presi cento sessanta per ogni verso, e comparti' in su questa asse questi due quadri di cento sessanta braccia l'uno, e avanzomi uno spazio di ottanta braccia per uno verso e pell'altro cento sessanta; missi in mezzo questo spazio tra l'uno quadro e l'altro in questa forma come qui, per questo piccolo congetto, si può comprendere.</p>
<p>Spartito in queste tre parti questo sito, come ho detto, e' due quadri sono cento sessanta braccia l'uno per ogni verso, i quali sparti' in croce, la quale croce era sedici braccia di vacuo. Il fondamento d'una di queste parti, cioè quella dove hanno a stare gli uomini infermi, sta in questa forma, come qui si vede per questo poco disegno. El fondamento suo, di questa croce, si è sei braccia da Milano largo, o vuoi dire grosso; nella quale grossezza o larghezza ho tolte due braccia nel mezzo, e dal canto dentro ne piglio anche due braccia, cioè verso la canova; e dall'altro canto di fuori io ne piglio uno. E vo alto braccia quattro, e fo una volta quanto tiene questo vacuo, cioè due braccia; e in questo vacuo io fo uno murello, come dire una banca da sedere, alto dove uno braccio e dove uno e mezzo e dove due, secondo il bisogno e secondo portava il livello dell'acqua, perché questo mena uno canale, che portava l'acqua dal fosso sopradetto per infino alla testa della detta crociera, cioè alla entrata dinanzi dello spedale. In questo luogo truova conserva, la quale è larga due braccia e lunga quanto è larga la crociera di fuori, cioè braccia diciotto. Ivi è uno incastro da ogni testa, il quale ritiene l'acqua che questo condotto porta, e alzati questi incastri, tutta quella acqua si torna indietro con grande impeto in quello braccio di vano ch'è rimasto a lato a questo condotto, il quale è uno braccio di larghezza. E così ancora in questo muro che viene di fuori, il quale, come ho detto, è grosso uno braccio, gli ho fatto per mezzo d'esso ancora uno canale, che pure porta dell'acqua al medesimo modo che fa quell'altro; e per modo è ordinato che, se caso fusse che si riempiesse, si può nettare e vedere. E la sua foga è tanta, che quando s'empie quella conserva e poi si lascia andare, ne macinerebbe uno mulino. E la sua uscita è di sotto alla bocca donde entra; e tanto viene a essere più basso, che se ne va sotto all'acqua del detto fosso dond'ella esce, in modo non dà detrimento nessuno, e netta i destri e l'avia di fuori della città, con utilità assai di chi arà praterie a quella dirittura.’</p>
<p>‘E' mi pare assai bene avere inteso questa acqua e questo lavamento che tu di' che va intorno intorno a questa crociera.’</p>
<p>‘Signore <corr resp="ed">sì</corr>.’</p>
<p>‘Infino a qui mi piace, dami un poco a 'ntendere questi destri come stanno, che siano comodi a l'infermi e che non faccino cattivo odore.’</p>
<p>‘Signore, la Signoria vostra ha inteso per infino a qui per questo poco disegno la circuscrizzione di questo quadro.’</p>
<p>‘Sì, io ho inteso.’</p>
<p>‘Io ho fatto tutto questo edifizio alto da terra braccia quattro, dove che di fuori è uno portico alto da terra queste quattro braccia, e a dirittura della porta è la scala, la qual tiene di spazio quanto è uno degli archi per larghezza, i quali archi sono braccia cinque. E di sotto a questa altezza di questo portico sono compartiti i luoghi per fare botteghe, le quali vengono a essere larghe braccia cinque e mezzo e alte quattro e più e lunghe quanto è largo il portico, cioè braccia dieci. E così, salito sul portico a questo grado, o vero a questo piano, si sale un poco di grado ed entrasi nello piano dello spedale, il quale, come ho detto, è largo braccia sedici; e questo piano è tutto in volta, la quale, come ho detto, di sotto a questo piano sarà la canova, la quale verrà alta braccia sette, perché, essendo alta dal pian terreno quattro braccia, e cavando poi sotto terra tre braccia, viene a essere di questa altezza. E 'l fondo d'essa canova è uno braccio più alto che non è il fondo del condotto dell'acqua che netta i destri.</p>
<p>I quali destri sono ordinati in questa forma: come avete inteso, il condotto dell'acqua si è volta dall'altezza di braccia quattro e di larghezza due braccia, come di sopra dissi; e sopra di questa ne viene un'altra, la quale è il terzo più alta, ché non è quella del piano terreno, cioè della scala, la quale è della medesima larghezza e altezza che è quella di sotto. E qui in questo piano, viene intra ogni due letti uno uscio, il quale entra qui in questa volta, e truovano i loro sederi e bocche ordinate che ogni bruttura va giù di sotto nel canale dove corre questa acqua. La quale dilava e porta via tutto, com'è detto; fetore niuno non possono gittare, perché in prima sono sì bene ordinati, che sempre stando coperti e dall'acqua lavati e netti, e ancora in ogni dieci braccia si è due spiracoli i quali passano su per certi contraforti, o vuoi dire pilastri, i quali spiracoli, se pure alcuno fetore facessono, spira su per questi meati i quali, come ho detto, passano per infino alla sommità de' tetti.</p>
<p>E questi ancora ricevono tutte l'acque le quali portano ì tetti, perché ho ordinato che l'acqua che piove viene in su uno canale, il quale è in sulla sommità e grossezza del muro, perché gli ho fatto una cornice che sporta in fuori del diritto del muro uno braccio; sì che tra lo sporto e la grossezza d'esso muro gli è questo canale di larghezza di mezzo braccio per lo quale si può andare per tutto. E in modo è ordinato che l'acqua fa il corso suo per questi sopradetti spiracoli; sì che fetore niuno non può dare de' canali, e ancora quella de' tetti vi va, considerato che solamente l'acqua che piove sarebbe sofficiente a tenergli netti e rimondi. Sì che per questa cagione non possono mai gittare alcuno cattivo fetore dentro al luogo degl'infermi.’</p>
<p>‘Piacemi assai infino a qui. Or dimmi: l'altre stanze come tu l'hai scompartite ?’</p>
<p>‘Signore, l'altre stanze sono compartite in questa forma: voi avete inteso in prima il portico di fuori come sta, con botteghe di sotto e colla sua scala dinanzi dalla porta, la quale, come ho detto, tiene di spazio quanto uno degli archi. Vero è che gli è oppinione d'alcuni ch'io l'avessi fatta quanto tiene tutta la lunghezza dello spedale, il che a me per più cagioni non mi parve: per utilità, e ancora perché saria stata grandissima spesa; e a questo luogo non bisogna tante scale, perché questo non è a spettaculo da stare a vedere giuochi né feste. Neanche botteghe non si sariano potute fare, le quali sarà una bella cosa a vedere e anche utile.’</p>
<p>‘Tu di' il vero, io ti commendo che tu abbi fatto meglio a farlo in questa forma. Questo non è teatro, come tu di', che s'abbia a vedere feste, e anche non tanta moltitudine di persone hanno a 'ndare insieme in simili luoghi: che in uno o due o tre luoghi, solo alla dirittura delle porti, bastino le scale. A me piace più in questa forma che nell'altra per ogni rispetto. Dimi pure l'altre cose come stanno, ché per infino a qui mi piace.’</p>
<p>‘Signore, come s'entra dentro alla prima entrata, a mano destra e a mano sinistra si truova una scala, la quale va alta quanto la sommità delle volte e andito degli destri; e va di fuori sopra a questa volta, la quale è larga, come ho detto, due braccia ed è scoperta e vassi per questa intorno intorno, come dire uno corritoio.</p>
<p>E quegli contraforti sono larghi quanto è grosso il muro di fuori e larga questa volta, e i loro usci, o vuoi dire archi, sono quanto l'uomo può passare e andare intorno, e così ognuno di questi contraforti; ché n'hai tre, l'uno sopra l'altro, di questi archi, i quali gli ho fatti per più bellezza, e anche gli è andito con meno pietre. E così, quando l'uomo è in su questo corritoio, si truova una scala, la quale è fatta su per la grossezza di questo muro di fuori, <corr resp="ed">e va di sopra</corr> in su un'altra voltetta di sopra da questa, la quale è lunga circa di dieci braccia. Dove che sopra a questa se ne truova un'altra scaletta, la quale sale poi in su un'altra, la quale è qualche tre o quattro braccia; e qui si truova uno uscetto, il quale entra di sopra al solare, al quale stanno di sotto i letti degli infermi. E così da questo luogo si sale ancora alcuno grado, e salesi ancora in sul canale dove i tetti rispondono, e di quindi si può andare e su per li tetti e sopra per tutti i luoghi che sono nelle parti superiori.</p>
<p>Torniamo di sotto alle antedette scale, le quali sotto esse è uno uscio; e notate che come dico da una di queste parti, così è da l'altra, sì che, entrati in questo uscio sotto a queste scale, si truova stanze, le quali da una parte s'auseranno alla comodità e servigio degl'infermi, dove che sarà medicheria, e spezieria, e barberia, e simili bisogni. All'altra parte opposita, che viene a essere l'altro quadro a mano diritta, saranno camere per gentili uomini, che staranno separati da' comuni per più onestà; e questi sono ne' due quadri che rispondono dinanzi al portico. Sopra 'l quale portico ancora saranno stanze, le quali potranno servire a più cose, secondo il bisogno.</p>
<p>Questi casamenti bassi sono al piano del luogo dove stanno i letti degl'infermi, e ancora di sopra saranno pure abituri e luoghi, secondo e' bisogni. Dinanzi, sopra al portico, tanto quanto tiene il corpo dello spedale, si è scoperta ed è una loggia, la qual è con uno parapetto bello, dove è una pigrama la quale significa il tempo e l'auttore e chi è stato fondatore d'esso.</p>
<p>Voi avete inteso le due parti dinanzi come stanno. In questi due chiostri hanno loro ancora il portico intorno intorno, il quale non è più che tre braccia largo; donde che, uscendo dello spedale, si può andare a questi luoghi sempre al coperto.</p>
<p>Le parti da' canti. Come si vede, egli è in croce, così ha il portico di canti, come dinanzi; il quale è pure in volta, tanto di sotto quanto di sopra, come che è dinanzi, e così ha la sua entrata, o vuoi dire porta, come dinanzi, cioè dalla parte meridiana.</p>
<p>E in questo modo dalla parte settentrionale vien pure col portico, ma questo, come ho detto dinanzi, si è il chiostro delle ottanta braccia, il quale disparte uno spedale dall'altro; e in mezzo d'esso viene la chiesa. Ancora questa parte di questa crociera, come ha qui la porta, così per questo verso ha la porta donde s'esce, così come uscite ed entrate di questo portico. E puossi entrare nella chiesa, perché una delle porti della chiesa è pure a questa dirittura di questa dello spedale. Alla parte di verso oriente, che viene a essere quella di dietro e risponde alla dirittura del fosso, è ancora un'altra porta, perché dalle mura della città, o vuoi dire fosso, è di distanza dalle mura dello spedale braccia dodici, cioè da queste ultime dello spedale; e questo spazio si può adoperare a molte cose.</p>
<p>E a questa dirittura e di sotto da questa porta è l'entrata dell'acqua che lava li luoghi comuni. Èvi ancora l'entrata principale che entra nella canova; questa viene a essere di sotto, perpendiculare di questa, dove le navi possono venire per infino alla porta della detta canova, con grande comodità si può condurre le cose che bisognano a simile luogo.’</p>
<p>‘Dimmi, bisogna per entrare a questa canova ogni volta venire a questa porta?’</p>
<p>‘Signor no, perché da ogni testa di questa croce si è da potere andare dentro, sanza avenire ogni volta a questa.’</p>
<p>‘Sì che a questo modo sta bene. Dimmi questi altri due quadri che gli hai fatti.’</p>
<p>‘Sono pure casamenti e abituri secondo quegli dinanzi, eccetto che uno di questi ci è abituri e luoghi meccanici, come dire forni, beccherie e simili bisogni di luoghi; e nell'altro v'è pur camere e luoghi separati per gentili uomini, begli, con una peschiera, la quale non è però molto grande, ma è bella. E così con questa acqua se ne fa molte comodità per lo spedale, perché oltra al dilavare che fa degli destri, io la scomparti' per molti altri luoghi; donde per questo e' se ne viene avere di molte altre comodità per detto spedale.</p>
<p>Avete inteso in questa partita la forma e succintamente le particularità sue. Vero è che tutto non si può dire come a vedere coll'occhio, perché molti luoghi e ornamenti ci sono che sarebbe troppo lunga cosa. Èvi ancora una trebuna nel mezzo, e di sotto, nel corpo dello spedale, alla sua dirittura e perpendicularità, dove ogni mattina la messa si celebra; e questa possono vedere tutti gli amalati che sono in quello luogo, perché è proprio nel mezzo l'altare, come ho detto, in questa crociera.’</p>
<p>‘Io ho inteso tutto infino a qui. Dimmi pure l'altre parti come hanno a stare.’</p>
<p>‘Signore, come io v'ho detto, tra lo spedale degli uomini e quello delle donne si è la distanza delle ottanta braccia, la quale è l'antedetto chiostro; e, come avete inteso, egli ha uno portico di otto braccia largo circuncirca, il quale è della medesima altezza che quegli dinanzi e da canto.</p>
<p>E qui in questo si fa l'entrata principale con una magnifica porta, la quale il vano di questa porta è largo braccia sei e alta dieci; e poi dentro la sua entrata è larga braccia otto, perché alla entrata v'è uno sedere dall'una parte e da l'altra d'uno braccio <corr resp="ed">largo</corr>; ed è questo andito lungo braccia dodici. E come entrate per questa porta voi trovate due caemere, o vogliamo dire sale, le quali sono larghe braccia dodici l'una e lunghe braccia diciotto, con una a presso, che ciascheduna è braccia sei e lunga dodici; e una da ogni testa di queste ottanta braccia, le quali sono alla entrata del piano terreno. Sono in volta di sotto e di sopra e, come s'esce fuori, s'entra sotto il portico del chiostro. E questo ha di sopra abituri che si tengono con quelli di sotto, senonché quelli di sotto non sono per larghezza se non dodici braccia, e queste sono di venti; sì che computando il portico e la larghezza delle stanze di sotto, e di sopra vengono a essere poi quelle venti. In queste di sotto stanno uficiali, i quali sono stati diputati al servigio dello spedale. Di sopra sta il priore e ' suoi compagni, il quale in questo luogo ha tutte sue comodità. E così per questo luogo può andare per tutto lo spedale per di sopra a questi portici.</p>
<p>Sì che, come ho detto, come s'esce di questa entrata trovate il portico, e questo è una piazza, o vogliamo dire chiostro, di braccia quaranta e pe l'altro verso di braccia sessanta quattro. E qui è la chiesa, la quale è quaranta braccia quadre per ogni verso, della quale vi dirò ancora come sta, ma prima intenderete tutto questo chiostro come è fatto. Il quale, come ho detto, questo qui dinanzi dalla chiesa è della grandezza sopradetta; quello di rieto è d'una medesima grandezza, benché sia tutto una, ma, per rispetto della chiesa che gli spartisce, potiamo dire essere due. Dove che in questo di rieto si è il carnaio, cioè dove si sotterrano i morti, o vuoi dire cimitero; e questo è a fondo per infino in su l'acqua, il quale è trenta braccia per ogni verso.’</p>
<p>‘Questo de' essere una grande volta.’</p>
<p>‘Signore, io ho fatto uno pilastro nel mezzo di sei braccia per ogni verso, dove poso su le volte, le quali non vengono a essere più che dodici braccia la loro larghezza, a questo modo non viene a essere troppo grande.’</p>
<p>‘Questo pilastro è massiccio?’</p>
<p>‘Signore, no. Io ho fatto due braccia grosso il muro, donde ève uno vano di braccia quattro, dove è una scala per la quale si può andare infino al fondo. Èvi ferri a traverso, quasi come dire una graticola, o vuoi dire ferrata, dove i corpi si posano; e questo è quasi appresso all'acqua. L'altezza sua è più di dodici braccia; e poi di sopra al piano terreno è quattro colonne, dove <corr resp="ed">è sotto uno altare dove</corr> che ogni lunedì si dice una messa pell'anima de' morti. E per sotto questo altare si va giù, per questa scala si può andare; per infino di sopra ha più bocche da potere mettere corpi.</p>
<p>Secondo che a quella parte dinanzi ha gli abituri per lo priore e ' diputati, così a questa parte di rieto, cioè li abituri de' preti i quali uficiano la detta chiesa. I quali casamenti di sopra sono diciotto braccia larghi e trenta lunghi, che vengono a essere sessanta braccia in tutto. In queste venti braccia è nel mezzo uno spazio che spartisce questi abituri, e questo scusa una loggia. E di sotto è dodici braccia questi abituri, per rispetto al portico che ne occupa otto, come dinanzi. E per questo chiostro, quanto tiene la chiesa, sono ancora sepolture, e così intorno al portico della chiesa. La quale, come ho detto, è quadra e 'l fondamento suo è in questa forma che qui vedete disegnato. Questo è il suo fondamento di sotto; dirotti perché sta in questa forma. Sta sotto il piano terreno, il quale è questo: il vacuo sotto al suo piano braccia sette più basso; e in questo luogo è uno altare dove si dice messa e fassi ancora altre divozioni; ed è proprio nel mezzo come quello della croce dove stanno i letti. Quello altare è proprio in quello luogo dove fu quello che fu fatto quando papa Pio gli diè il Perdono di colpa e di pena nel mille quattrocento sessanta, a dì venticinque di marzo. Da questo luogo si va per di sotto, come avete inteso, e poi si va di sopra al piano; e vassi a detto altare a dirittura delle porti di sopra, come avesse due porte l'una sopra l'altra,con una scala sotterranea; e una dall'una parte e l'altra dall'altra, come di sopra, cioè dall'uno canto s'entra e dall'altro s'esce.</p>
<p>Le parti di sopra al piano, cioè al pavimento d'essa chiesa, sta in questa forma, come vedete di sotto il fondamento, ed è di sotto il muro ed è grosso braccia quattro; il di fuori, cioè quello d'intorno, è grosso braccia due. Questi che vengono di sopra dalla terra sono grossi braccia tre, cioè quegli di fuori, e quegli dentro sono due. E viene a essere in questa forma: lo spazio di sopra sarà el vacuo braccia trenta quattro per ogni verso; è scompartita poi per ogni verso, o vero come vedete qui in questo disegno. E la sua croce è larga braccia diciotto e lunga trenta quattro, e le due sacrestie da canto sono il loro vacuo braccia sei; e così le due cappelle che sono all'entrata della porta sono ancora braccia sei. Questa, come vedete, ha due sacrestie e la trebuna nel mezzo. Le sacrestie o sono alte braccia sei nella volta; di sopra da queste sacrestie sono due stanze alte braccia sei e così larghe come le sacrestie. E così le capelle sono alte questo apiano, cioè della altezza delle dodici braccia; e di sopra da esse, alle cappelle ancora, è uno luogo della medesima altezza e larghezza; per infino a qui avete diciotto braccia d'altezza. Questi sono luoghi corrispondenti dentro dalla chiesa. Di sopra da questi n'è un altro, ancora corrispondente a questi, che viene a essere ventiquattro braccia alta infino a qui. E così il vacuo della crociera dentro co' suoi quattro archi che reggono la trebuna, i quali sono grossi come sono e' pilastri che gli tengono, cioè tre braccia, e così sono grossi gli archi, sì che viene a essere venti sette con questa grossezza. Sopra a questi archi è una cornice che ricigne intorno, su per la quale si può andare. Il muro di sopra è ridotto in otto facce, e diritto e alto braccia sei; e ivi si truova un'altra cornice, sopra la quale si comincia a voltare la detta trebuna; la quale va voltata sopra di questa cornice braccia dieci infino alla sua sommità: onde che è in tutto alta dal piano della chiesa braccia quaranta otto. E questa altezza è dal canto dentro. E su ogni canto, cioè sopra alle capelle e sagrestie, è uno campanile, che è più alto che la trebuna ciascheduno braccia venti.’</p>
<p>‘E quanto tiene il quadro della chiesa?’</p>
<p>‘È solo braccia quaranta da terra alto, cioè di fuori, e tanto pell'uno verso quanto pell'altro. E così ricigne intorno una cornice sportata in fuori, la quale è in modo ordinata che si può andare su per essa; e così ancora tutta l'acqua che piove su per li tetti e su per la tribuna si raccoglie per certi meati che ho fatti nel muro, o vuoi dire condotti, i quali portano queste acque infino giù di sotto al fondamento e a certi pozzi; i quali ricevono questa acqua e per l'acqua che surge si patiscono le piove.</p>
<p>Vero è che a volere discrivere tutte le sue particularità saria difficile a dire e anche a 'ntendere, ma io ne disegnerò una come è fatta, potrassi intendere il modo per questo disegno meglio che non si faria per leggere, cioè le parti di fuori; quelle dentro si potranno intendere come di sopra è detto.</p>
<p>Del portico non dico altro, perché l'avete inteso che è intorno intorno.</p>
<p>L'altare grande sta in testa della chiesa, come dee stare; salesi tre gradi partendosi dalla crociera per andare a detta altare.</p>
<p>Le sagrestie sono belle quanto possono essere, e per di sopra alle sagrestie in quelle stanze rispondono certi usci, dove i sagrestani dormono lì propinqui e possono per quelli luoghi andare nella chiesa; e così si può per questi detti luoghi sonare le campane. E assai comodamente possono i preti a ogni ora andare nella chiesa, perché ancora v'è da ogni canto dal portico di rieto dalla chiesa una scala, la quale corrisponde proprio di là e di qua dalla chiesa, cioè dall'una porta e da l'altra.</p>
<p>Inteso avete come la chiesa è fatta. Dico bene che se la Signoria vostra la vedesse, molte cose e comodità e ornamenti ci sono che saria lungo a narrarle e dichiararle.</p>
<p>Ora avete inteso il corpo dello spedale degli uomini così succintamente, il quale vedendolo ancora coll'occhio vi sadisfaria molto più. Ora vi dirò della partita delle donne, il quale è d'una medesima forma e grandezza che è quello degli uomini, eccetto che quello delle donne, perché non ha tanta quantità di donne amalate quanto ha quello degli uomini che ha i letti che sono per tutta la croce, e questo delle donne nogli ha se none in tre partite; e sta quasi come dire un T, cioè in questa forma.</p>
<p>E per questo, come vedete qui disegnato, quella parte della croce dove non sono i letti è una via per la quale può venire il prete infino all'altare a dire la messa. Intorno a questo altare è una grata di ferro, la quale circunda tutto l'altare in modo che niuno può entrare ne' luoghi dove stanno i letti; e così quelle donne per questa grata non possono andare a questa altare. Per questa via se ne va fuori. Questa via sta come vedete: egli è il portico di là e di qua, in modo si può molto bene andare al coperto a questo altare.</p>
<p>Questa parte e in quel medesimo modo e grandezza che l'altre è fatta, cioè di larghezza e d'altezza, e corrisponde la porta e la sua entrata in sul portico come l'altre porte: ma questa risponde nel portico da canto, e non dinanzi. E come entrate dentro, all'uscire del portico si trova come dire una cappella quadra, la quale sta aperta continuo a questo luogo, e la sua porta, e da questa porta dal canto dentro sono due camere di braccia sei l'una per larghezza e per lunghezza braccia dieci. E in queste hanno ciascheduna una rivolta, dove ch' e' putti che si portano si mettono in essa ruota. E sempre del continuo gli dorme due donne, le quali pigliano quelle criature che ivi sono portate.</p>
<p>In questi quattro chiostri i quali sono da questa partita, come all'altre, in uno è stanze di per sé, per quelle che hanno a servire gl'infermi. Èvi un altro luogo dove stanno tutte quelle putte le quali sono da essere amaestrate, e ivi hanno i loro luoghi compartiti e in modo ordinati che uomo non vi può andare sanza licenza. E nell'altro stanno altri luoghi bisognevoli al detto spedale: e l'altro è cucina, e dove si lava panni, e dove si fanno acque e altre cose a' bisogni apartenenti al detto spedale. Tutti questi luoghi sono in volta; le loro canove sono di sotto alla croce nel medesimo modo di quello degli uomini. Questo, come ho detto, è della grandezza dell'altro e proporzionato e fatto l'uno come l'altro; e legato e ricinto insieme coll'altro e niente di meno è spartito quello degli uomini da quello delle donne, come per lo disegno si può vedere, e di per sé, perché egli è in mezzo <corr resp="ed">il</corr> chiostro delle ottanta braccia dove sta la chiesa; e così ha il portico intorno e le botteghe come che l'altro, in modo che a chi le vede gli pare tutto uno.’</p>
<p>‘Io arei caro di vederlo, perché mi pare secondo tu di' che dee essere una bella cosa.’</p>
<p>‘Credo quando lo vedessi vi piaceria molto più, perché a bocca non si può dire ogni cosa, ma io farò qui disegnato il fondamento di tutto; il disegnerò la faccia dinanzi in modo il potrete intendere; a presso, il modo come ègli gli ornamenti, i letti e l'altre cose, chi non le vedesse, mai sarà possibile né per disegno neanche per scrivere si potesse ogni cosa comprendere.’</p>
<p>‘Egli è vero. Sta egli in questa forma, come tu mi mostri qui?’</p>
<p>‘Signor, sì.’</p>
<p>‘Piacemi. Io non lo voglio altrimenti, fallo e ordinalo pure in questa forma come questo; quando saremo poi alli ornamenti, faremo poi secondo ci parrà che stia meglio.’</p>
<p>E così mi diè commessione che ordinassi e preparassi tutte quelle cose che fanno di bisogno, acciò fusse fatto presto. Io ho preparato tutto, la maggior parte delle calcine e pietre e altre cose le quali sono appartenenti a questo edificio; poi ebbi tanti maestri e lavoranti, che in uno dì facemo cavare tutti i fondamenti principali; il secondo dì mettemo i fondamenti al pari della terra, perché era pure uno sito atto e comodo a questo edificio e comodità d'acqua, in modo che in quel medesimo modo che è quello ch'io feci a Milano, con quelle acque intorno che lavavano i destri, e insomma ogni cosa volle per quello medesimo modo di quello.</p>
<p>Vero è che negli ornamenti lui volle si facesse a mio modo: in prima a l'entrata del portico per tutto dinanzi lo suolo volle che fusse bello in modo che paresse una bella cosa a vedere. Io trovai uno certo modo d'una mistura, la qual feci di varii colori, ed era questa cosa sì dura, quando fu secca, che molto più che una pietra viva era dura, in modo che ferro appena ci si può ataccare. E ancora la porta del mezzo a l'entrata del chiostro dove sta la chiesa: feci una porta di marmo la quale il vano suo era braccia cinque larga e alta dieci, sopra era una pigrama, la quale stava in questa forma.</p>
<p>E dentro, sotto la volta nella entrata, nel cielo della volta io gli feci di questa mistura tutti gli pianeti e le stelle fisse, in modo che chi entrava era amirazione e piaceva assai a chi le 'ntendeva, e a chi nolle 'ntendeva pure n'aveva piacere di vederle.</p>
<p>La chiesa facemo pure secondo la forma di quella, ma questa fu tutta di marmi bianchi, rossi e neri e di varii colori, e lavorata tutta di musaico. Il quale musaico fece uno maestro da Vinegia il quale fu figliuolo di quello maestro Angelo da Murano, e 'l nome suo fu Maríno, e 'l dipintore che lo misse fu un altro buono maestro. Le finestre tutte di vetro; la trebuna di fuori, cioè di sopra, e i tetti d'essa chiesa furono tutti coperti di certe misture vetree.</p>
<p>Molte comodità io feci in questo edificio, infra l'altre cose io gli feci il mulino che dentro proprio macinava el grano e altre cose; e ancora el luogo dove si faceva bucati, cioè lavamenti di panni e d'altre cose. Feci e ordinai in questa acqua uno modo d'alzare due mantaci, i quali sorbevano di questa acqua e per forza di vento la spignevano in su in modo che andava alta infino al pian terreno, che veniva a essere più che dieci braccia alta nel modo ch'ella andasse alta. Per le parole dette di sopra si può intendere chi ha ingegno. Sì che in questo erano tutte quelle comodità che è possibile a potere avere.</p>
<p>Gli ornamenti furono ancora bellissimi, cioè di tutte quelle cose le quali erano convenienti a questo luogo. I letti erano begli e buoni; le loro lettiere erano di grandezza di braccia due e mezzo larghe e lunghe braccia tre e mezzo; e a ciascheduno letto era dalla testa uno armarietto, o vuoi dire una finestrella, dove, quando s'apriva l'uscetto, proprio nello aprire faceva tavoletta, dove lo 'nfermo poteva mangiare. E in essa finestra era nel fondo un foro, dove acqua si poteva gittare, la quale andava giù per quello foro, il quale foro rispondeva nel condotto degli destri; e così ciascheduno letto aveva il suo. La lettiera aveva ciascheduna una cassetta da piè, dove che tenere alcuna cosa si potea, quando bisogno era. Due cammini erano grandi in questo luogo, con due acquai; a' quali cammini continuamente si faceva fuoco secondo il bisogno. Molte cose ci feci, le quali sarebbe difficile a poterle discrivere, né darle a 'ntendere chi coll'occhio non vedesse ogni cosa.</p>
<p>Volle ancora questo mio Signore che ci si dipignesse nel portico tutto il modo che fu tenuto alla edificazione di questo spedale, e perché io gli dissi come in quello ch'io avevo fatto a Milano el Signore e ancora gli uomini deputati a dovere guidare quello vollono che si commemorasse e rappresentasse il modo e l'ordine che fu fatto alla edificazione d'esso in dipintura, nello portico della parte dinanzi fu dipinto il modo d'essa edificazione, e fu in questa forma: che gittato per terra molti casamenti, i quali stati erano di signori passati, le quali allora succedevano a questo Signore, il quale volle che tutte fussono gittate per terra e spianato e donato il sito' e ancora quelle ruine di quelli casamenti, cioè pietre, ferramenti e legname. Per lo quale donamento fu molto atto a dovere principiare, perché furono tante le pietre di queste ruine, che tutti i fondamenti d'una partita, cioè della croce della parte degl'uomini, furono fatti fino al pian terreno.</p>
<p>Sì che essendo disegnato il luogo dove far si doveva questo spedale al nome di Cristo e della Anunziata, fu ordinata una solenne procissione collo arcivescovo e con tutta la chericia, e 'l duca Francesco Sforza, insieme colla illustrissima Bianca Maria, il conte Galeazzo e madonna Ipolita, e Filippo Maria e altri suoi figliuoli, con più altri signori, intra quali vi fu il signore marchese di Mantova, e 'l signore Guglielmo di Monferrato; fúvi ancora due imbasciadori del re Alfonso di Ragona, il nome de l'uno fu il conte di Santo Angelo, l'altro fu uno gentile uomo napoletano; fuvi ancora il signor Taddeo da Imola e più e più uomini degni, i quali col popolo di Milano vennono colla detta procissione al luogo diputato e disegnato, dove che la prima pietra si doveva collocare.</p>
<p>E giunti al luogo predetto io insieme con uno di quegli diputati, fu posta la pietra la quale era stituita a dovere mettere nel fondamento, sopra la quale era scritto il millesimo, e ancora il dì e 'l mese: il quale millesimo correva 1457, a dì 4 d'aprile. E così certe altre cirimonie, le quali erano queste: cioè prima fu tre vasi di vetro, uno pieno d'acqua, l'altro di vino, l'altro d'olio. E io gli ordinai uno vaso di terra, nel quale era una cassetta di piombo dove era più cose, intra l'altre v'era certe memorie di teste scolpite di alcuni uomini degni di fama. E apresentate queste cose dove la cava era fatta per doverla mettere, e ivi cantato certo uficio, el Signore insieme col pontefice e io insieme colloro collocamo questa pietra coll'altre sopradette cose. Per dare in questo luogo una dimostrazione alle persone, gli fu fatto come a dire uno segno, o vuoi dire termine, gli fu fatto come a dire una colonna, o vuoi dire uno pilastro, nel quale fu scritto uno pigramo fatto per messer Tommaso da Rieti e diceva in questa forma, cioè:</p>
<p><foreign lang="lat">

FRANCISCVS SFORTIA DVX IIII SED QVI AMISSVM PER PRAECESSORVM OBITVM VRBIS IMPERIVM RECVPERAVIT HOC MVNVS CRISTI PAVPERIBVS DEDIT FVNDAVITQUE
MCCCCLVII DIE XII APRILIS
</foreign></p>
<p>Sì che tutte queste cose volle che fussono dipinte nel portico e commemorate, fatte per mano di buoni maestri, in modo era degna cosa a vedere. Era ancora sopra alla porta del mezzo uno pigramo fatto per lo degno poeta Filelfò, come dinanzi è scritto e diceva.</p>
<p>Così volle questo nostro Signore che si dipignessi in questo della nostra nuova città. E così innanzi alla porta fu fatto uno di questi termini, ma questo fu fatto di bellissimo marmo, e fu scolpito intorno di degne cose, intra l'altre gli fu scolpito la immagine del Signore, come egli misse e collocò la prima pietra, e ancora la mia e alcune altre degne memorie; e di sopra, nella sommità, uno bello fiorimento colla immagine della Annunziata. Di sopra v'era scolpito ancora i quattro tempi dell'anno e tutto l'edificio come si faceva, e più gentilezze; le quali, chi le vedrà, credo gli piacerà come piace a chi vede quello di Milano.</p>
<p>Sì che, fornito questo spedale, il quale a lui sommamente piacque e intra l'altre cose degne, quando alcuno forestiere l'avesse vicitato, faceva vedere questo per uno de' degni edifizii che nella terra sua fusse, fornito, come di sopra è detto, lui mi disse: ‘Di questi altri che restano a fare fa' come tu vuoi.’</p>
<p>Allora il suo maggiore figliuolo, il quale non perduto aveva tempo in questi nostri studii, disse al padre: ‘Signore, lasciatemi, se vi piace, ordinare insieme con lui questi altri che restano a fare.’</p>
<p>Rispuose che era contento e così lasciò la 'mpresa al figliuolo e a me di fornire gli altri edifizii, e lui si parti. Noi rimanemo in detto accordo e patto e lui disse: ‘Fai che, poiché ci ha dato licenza, io voglio che noi facciamo qualche edificio degno per cagione che tu m'hai dato pure un poco ancora a'ntendere queste antichità, e massime di quelle che m'hai mostrate disegnate che tu di' che era a Roma. Io ditermino che noi ne facciamo a quella similitudine alcuni, come tu di' che era il Coliseo, e ancora il teatro di Pompeo, e d'altri che tu m'hai detto.’</p>
<p>‘Signore, io sono contento, ma in prima, acciò che ognuno possa intendere a edificare sue abitazioni, io prima, se vi piace, farò una abitazione a ciascheduna facultà di persone.’</p>
<p>‘Ben, sono contento; ma io ti priego si spaccino presto, perché mi pare mille anni che noi facciamo qualche edifizio al modo antico. E io in questo mezzo voglio andare vedendo un poco il paese, ma fa' che sia fornito presto come io t'ho detto. Io starò quindici dì o vero venti il più.’</p>
<p>E così, partitosi lui colla sua compagnia, io rimasi a ordinare questi casamenti.</p>
<p>In prima die' ordine a uno palazzo da gentile uomo, il quale stava in questa forma. Io presi dugento braccia di lunghezza e cento di larghezza, il quale traparti' in questo modo, come per questo disegno si può vedere: in prima, nella parte dinanzi, dove ha a essere la facciata, nel mezzo d'essa ha a essere la porta, la quale di larghezza sarà braccia quattro, l'altezza sarà otto; e così tutti i suoi membri verranno proporzionati a questa misura, cioè tutti gli altri usci a due quadri saranno, e questi saranno della qualità e misura dorica, cioè grande. Questo fo, perché la qualità di chi l'ha a possedere, secondo l'universale numero delle persone, sono de' maggiori, sì che così debbono conseguire li edifizii <corr resp="ed">da loro</corr> abitati; per questo adunque noi a loro dedicamo questa così fatta forma e qualità d'edifizii, il quale, come qui si vede il fondamento d'esso discritto, il quale fondamento in prima, come ho detto, lo scompartisco nel modo sopradetto, cioè in due quadri principali. Il primo tolgo per abituri dentro; e 'l secondo per orto e anche per stalle da cavalli, le quali scompartizioni in prima, come qui si vede, è questa, cioè che io piglio venti braccia dalla parte dinanzi e così ancora dalle parti da canto, e per questo verso, cioè da' canti, sarà braccia ottanta, e dinanzi sarà cento braccia. Così poi dalla parte opposita dinanzi pure abituri sarà di venti braccia, donde che viene a rimanere a loro uno cortile nel mezzo di questi abituri, il quale si è per ogni verso braccia quaranta. Tu potresti dire: egli è cento braccia, tu n'hai tolte quaranta per li abituri, sì che viene a restare sessanta per uno verso.</p>
<p>Sì, ma io fo da canto venti braccia di cortile per uno verso, e pell'altro sarà della grandezza del grande, cioè quaranta braccia; e questo servirà alle cose meccaniche le quali bisognano alla casa. E arà una entrata dove che per essa si metteranno tutte le sopradette cose, come dire legne e vino e biada e tutti i fornimenti della casa che bisognano; e così gli abituri de' famigli e cucine e canove e abituri servili risponderanno in questo cortile.</p>
<p>La parte dinanzi sarà per li abituri del padrone, e da l'altra parte opposita che viene a essere gli abituri delle donne. Le misure e le scompartizioni saranno queste, benché per questo primo disegno del fondamento lo possi comprendere, come t'ho detto. Alla entrata dinanzi la porta, come s'entra, sarà di là e di qua d'essa una camera di braccia dieci e lunga sedici; sì che a punto antipigliano queste due distanze, computando l'occupazione della porta, quanto fa il cortile, o vuoi dire chiostro. Donde che resta poi, per venire alla fine de' canti di là e di qua, restano trenta braccia di spazio per ciascheduna parte; e di questi spazii se ne farà due sale, le quali saranno per uno verso braccia diciotto e pell'altro verso ventotto braccia; e questi saranno luoghi e camere pe' forestieri. Queste sono al piano terreno alla entrata dinanzi, come intendere si può. Di sopra da queste viene a questa dirittura una sala di larghezza di braccia diciotto e lunga quanto tiene il cortile, la quale era lunga braccia quaranta. E poi mi rimane pure dalle teste due camere grandi della medesima grandezza, donde che queste io le fo tanto per uno verso quanto pell'altro, e avanzami poi braccia otto. E di questo io ne fo una conserva da panni e ancora uno luogo dove stare si possa a scrivere e tenere libri e altre gentilezze.</p>
<p>L'altezza di questi abituri sarà: il primo braccia dodici, cioè questi di sotto; quello di sopra sarà braccia quattordici; l'altre di sopra da queste vi è, hanno a essere pure delle medesime misure e forme; onde che intra le grossezze di solare e volte e ancora il tetto, in quanto a questa parte dinanzi <corr resp="ed">quanto</corr> tiene questa sala, si è alta cinquanta braccia. Poi li cantoni per più bellezza e anche perché consegua la forma e qualità, io fo due, come quasi fussono torre, le quali fo andare più alte trenta braccia; e poi di sopra a chiascheduna una loggia in colonne, dove che si viene alzare tanto che sono cento braccia alte, e ben si conviene di mostrare una cosa degna e che corrisponda alla qualità della misura dorica.</p>
<p>Questo è in quanto alla parte dinanzi. E perché questo si possa meglio intendere, mosterrò per disegno, perché forse pare a dirvi in questo modo debba essere troppo alta. Ma quando la vedrete poi fatta, non così parrà, ma proprio secondo vi pare il disegno; così proprio sarà fatta la parte opposita di rieto.</p>
<p>‘Saranno tanto alte come queste le parti da canto?’</p>
<p>‘Saranno alte alla misura di braccia trenta, e queste faremo in volta di sotto e di sopra e potremole lasciare scoperte, o vero in colonne, coperte o tutte o la metà o per lo lungo d'esso o per lo traverso, secondo piacerà. E saranno logge coperte e scoperte dove si potrà fare a l'usanza, come dicono, in Damasco, cioè con verdure, secondo il luogo che si farà, se 'l paese non sarà troppo freddo. Se fusse pure luogo che il freddo offendesse troppo, faccisi coperto.</p>
<p>Le compartizioni di questi luoghi da canto, quegli che rispondono in sul cortiletto, su quegli sarà la cucina e il luogo da fare pane; sarà ancora, come ho detto, luogo da mangiare a' famigli, e ancora i luoghi e camere per loro. Ancora si ha conserva e dispensa e tutte quelle cose che apartengono al bisogno di simile casa. E le canove saranno di sotto a questa dirittura, la quale sarà lunga ottanta braccia; tiene adunque la canova tutto il casamento per questo verso. Della parte opposita di sotto saranno stanze per le fanti e schiave, e serventi che bisognano, e così di sopra saranno camere e abituri. Nella parte opposita, inverso l'orto, di sotto sarà una loggia in colonne, la quale sarà di larghezza di braccia dieci e lunga quaranta.</p>
<p>Le stalle saranno poi dalla fine dell'orto, cioè di dietro, le quali saranno di larghezza di braccia dieci e per la lunghezza quaranta. E dieci altre braccia ci sarà di larghezza poi da tenere legne, e di sopra strame; dalle quaranta infino in cento sarà pure uno muro che spartirà l'orto dalle stalle, dove si potrà trarre cavalli e letame e simili cose che bisogna. Sarà ancora una via d'andare dalle case alle dette stalle, di braccia sei larga, dove sarà uno muro alto quattro braccia inverso l'orto, <corr resp="ed">e di fuori serà otto, e tutto il copertime inverso Porto</corr> sarà in colonne o pilastri e di fuori si poserà in sul muro. L'orto sarà pulito e ordinato con pergole intorno, e nel mezzo faremo una peschiera pulita. E dell'altre cose necessarie che per gli abituri bisogna non ce ne sarà mancamento d'alcuno, perché ogni cosa per lo suo ordine starà, tanto di luoghi comuni quanto dell'altre comodità, come sono pozzi, e dì buttare acqua, e di quella che piove, perché al nostro antipassato modo le ordinai, cioè per diversi luoghi per le mura fatti, cioè di condotti, e giù a' fondamenti ricolti, in modo ordinati che <corr resp="ed">l'acque che</corr> pioveva, da esse erano dilavati e netti; e così di cammini da fare fuoco a' luoghi dove bisogno faceva. Furono fatte le scale a l'entrata della porta, una di là e una di qua: su nella sala da l'una parte e l'altra su dall'una delle parti di sopra <corr resp="ed">rispondeano; el chiostro intorno in colonne di braccia sei equalmente di larghezza dall'una parte e l'altra fu. Da l'una de le parti di sopra</corr> di questo portico rimase in colonne uno andito che passava <corr resp="ed">da le abiture dinanzi a quelle di rieto. Basti questo in quanto</corr> a questo per li gentili e nel seguente libro tratteremo degli abituri e delle qualità, cioè ionica e corinta.</p> 

<trailer>EXPLICIT LIBER UNDECIMUS</trailer>

</div2>

<div2 type="capitolo">
<head>INCIPIT LIBER DUODECIMUS</head>

<p>Io avendo dato il modo a fare questo palazzo, sanza mancamento nessuno di nessuna cosa opportuna al bisogno d'esso, fu subito fornito con tutte le sue apartenenze. Il mio signore, il quale era andato per vedere il paese d'intorno, per la voluntà e amore che aveva di vedere queste cose non però fini il termine che aveva dato, ma innanzi e' dieci dì lui fu tornato, a punto quando il palazzo era fornito. E giunto, subito la prima cosa volle vedere esso dificio, e veduto e inteso tutto, disse che gli piaceva sommamente. 'Ma voglio si dipinga!' E lui ordinò fusse dipinto di belle storie antiche, infra l'altre cose volle si dipignesse come fu edificata Tebe da Anfrione e le battaglie tebane con quelle d'Atene, e nelle sale la distruzzione di Troia, e le camere tutte a verdure e a cose piacevoli dipinto. E quando fu tutto ornato e dipinto lui disse che era molto bello.</p>
<p>‘Ora che resta a fare? Perché io vorrei che noi dessimo ordine a quello che dissi, cioè di fare qualche edifizio antico. E ancora m'è venuto in fantasia d'alcun'altra cosa per certo sito e luoghi ch'io ho veduti in questo cavalcare che io ho fatto questi dì.’</p>
<p>‘Nel nome di Dio, io farò quest'altre due qualità di edifizii, cioè mercatanti e artigiani, e poi faremo quello piacerà alla vostra Signoria.’</p>
<p>‘E così si faccia. Io andrò ancora per qualche dì vedendo, tanto che tu facci questi, ché non voglio che tu abbi l'animo alienato ad altro, e fa' quando torno sieno fornite.’</p>
<p>E lui partitosi io rimasi, e sanza perdere tempo nessuno, die' ordine che queste case fussono murate in questa forma. Queste de' mercatanti io le fe' in questa forma: di braccia cento cinquanta per uno verso, pe l'altro cinquanta, e sì la scomparti' in questa forma come qui si vedrà per questo disegno, cioè solo il fondamento e lo scompartimento d'esso disegno, il quale in prima, come si può vedere, gli fo uno cortile dinanzi di grandezza di braccia venti per uno verso e pe l'altro braccia venti quattro. E 'l portico da la parte dinanzi è largo solo quattro braccia, sotto il quale portico solo si possa, quando piovesse, andare; e così di sopra potrà stare scoperto, e sarà come dire una loggetta; potrassi ancora farci su verdure d'erbe odorifere, e queste erbe e questi portichi andranno intorno.</p>
<p>Le parti da canto saranno larghe sei braccia per potere, quando a loro facesse di bisogno, mettere loro mercatantie e così da canto a esso fare loro magazzini della medesima larghezza, e così dall'altra parte dove che loro hanno a stare a scrivere e fare loro mercatantie. La entrata degli abituri sarà da dirittura della entrata dinanzi, e 'l portico pure, come è detto, sarà della medesima grossezza, o vero grandezza di quello dinanzi, cioè braccia quattro. L'entrata, come si può per questa discrezione del fondamento intendere che alla entrata, la quale è di larghezza braccia quattro e la porta è tre braccia solo, è questo andito di lunghezza braccia quattordici, computando il portico. Truovasi poi ancora uno spazio di larghezza di braccia quattordici e dilungasi per infino alla entrata dell'orto; gli è pure la medesima distanza, e questo si è uno cortile in questa forma come qui vedete in disegno. Voglio che sia uno portichetto solo di due braccia, il quale vada intorno a tutto questo cortile, dove che in testa da l'una e dall'altra delle parti sia sei braccia, e sarà come a dire due loggette, e queste ciascheduna arà da potere entrare nell'orto.</p>
<p>Li abituri scompartiti saranno in questo modo che di sotto al piano terreno avete veduto per il loro esercizio. La scompartizione per lo abitare si è che alla entrata a man destra e all'entrata a man sinistra sarà abiture per famigli e per fanti, e cucine, e luoghi da far pane, conserva, o vuoi dire dispensa, e simili bisogni che bisogna le canove, che saranno di sotto alla parte opposita; e di sopra da esse canove viene una sala terrena e due camere, le quali saranno diputate pe' forestieri; quando scadessi il bisogno gli serviranno.</p>
<p>Di sopra poi a questi luoghi sarà una sala grande di larghezza di braccia quattordici e di lunghezza braccia ventotto, con una camera da una testa di dodici braccia per uno verso e quattordici pell'altro, e dalla testa, inverso dove risponde in su la strada, ha due camere di là e due di qua, e dall'altra parte sarà quattro altre camere di dodici e di quattordici braccia l'una. Di sopra poi a queste ne viene una all'altra sala colle medesime camere. L'altezza sarà in prima solari di braccia dieci e l'altre di sopra dodici, hai ventidue: questo quanto tiene il cortile dinanzi; poi da canto sarà alta a un altro solare dove che saranno tre altri luoghi per parte; sarà poi di sopra que' medesimi membri d'altezza di braccia dieci, sì che viene a essere braccia ventidue alta.</p>
<p>Le due ale da canto, non computando il vano del cortile dinanzi, cioè a dirittura delle sale, si farà due altri luoghi da conservare come se grano e altre biade, e questa verrà alta in tutto braccia quaranta di terra. Vero è che nel fare molte cose si possono acomodare al bisogno e comodità dell'abitare che non si possono dire, perché il fare insegna molte cose e perché a pieno none ogni cosa qui si narra. Vedrete la casa fatta, la quale credo vi piacerà, perché sarà bella, e così piacerà a ciascuno che la vedrà.</p>
<p>La stalla ancora a questa casa bisogna, la quale faremo a la fine dell'orto, e così si faccia per più rispetti, come di sopra dissi, e ancora da tenere legne e strame e simili cose e altre comodità che alla casa bisogna; tutte dette cose a' luoghi loro sono adattate; come da buttare acqua, come che ancora destri, cammini, e simili agiamenti; e così i destri saranno netti da l'acque che piovono come che di sopra negli altri ho ordinato. Porte, usci e finestre ho fatte al modo nostro e colle misure proporzionate, ognuna secondo la qualità sua, cioè a uno quadro e mezzo le porti principali, e le finestre a due quadri e gli usci delle camere e quegli delle scale. Potrassi, come ho detto, intendere meglio, e anche per questo disegno del fondamento <corr resp="ed">e</corr> della facciata si comprenderà benissimo. Questo basti in quanto alla casa del mercatante.</p>
<p>La casa per uno artigiano la faremo in questa forma: solo uno quadro di trenta braccia per uno verso e pell'altro cinquanta: e piglierò dinanzi tutta la facciata delle trenta braccia, e pell'altro verso ne piglierò venti; e nel mezzo della facciata dinanzi io fo la porta larga dinanzi tre braccia, il muro uno braccio di là e uno di qua, che me ne resta venticinque braccia; e tra mezzo di muri, mezzo braccio l'uno, sono sì che restano ventiquattro di vano, spartito in questa forma come qui si vede in questo disegnato fondamento: donde che i due luoghi dinanzi di dodici braccia lungo e dieci largo viene a essere. In e' quali l'uno io gli fo una bottega per lo suo esercizio e di rieto <corr resp="ed">ha</corr> uno luogo di braccia 8 largo e dodici lungo, e quegli servirà come dire suo magazzino. La parte opposita viene a essere della medesima misura e spartizione, e questo sarà uno luogo da mangiare per lui e una camera da dormire; e poi di rieto da queste si è un poco di cortiletto, il quale la forma sua e la grandezza nel fondamento si può comprendere, e in testa di questo cortile da l'una e dall'altra parte v'è uno luogo di braccia sei, i quali luoghi l'uno gli servirà a tenere legne e galline, e l'altro a fargli la sua cucina. Questi sono i membri inferiori, cioè i primi al piano terreno; la sua canova si è di sotto a diritto dove fanno la cucina, in volta; io prosopongo che costui la possa fare. Di sopra io gli fo una sala di dodici braccia larga e diciotto lunga, dove che viene una camera in testa di dieci braccia per uno verso e pell'altro dodici braccia; e poi, da la parte che risponde di rieto, mi viene due altri membri di dodici braccia l'uno, donde che d'uno se ne può fare una camera e l'altro spartirlo in una cucina al piano di questa sala.</p>
<p>Per avere questa larghezza io gli fo lo sporto di quattro braccia in fuori del diritto del muro, donde che questo mi fa ch'io ho questa larghezza e di più che non è la parte di sotto; e ancora quello sporto scusa uno tetto, alla bottega. L'altezza si è di sotto braccia otto, di sopra la sala è braccia nove, e ancora di sopra alla detta sala è un altro luogo di altezza di braccia sette, dove potranno fare alcuni luoghi da tenere formento, come è grano e biada e altre cose secondo loro bisogno, sì che colla cima del tetto sarà alta questa casa quanto è larga, cioè braccia trenta. Di dietro sopra al cortile per più comodità ancora si farà uno sporto di tre braccia, per potere stendere panni e loro bisogni. Di sotto hai veduto il cortile e l'orto, il quale orto viene a essere grande solo braccia venti per uno verso e pell'altro verso braccia trenta. Questo basti alla casa dell'artigiano. Delle altre comodità che bisognano nella casa, come che nelle altre sono fatti e ordinati, così nel grado suo arà questa. Non accade di mostrare: quando sarà fatta, secondo da artigiano e persona mediocre sarà bella assai.</p>
<p>Per uno povero uomo, il quale per lui non possa fare così acconciamente, egli farà come potrà, pure che possa stare al coperto. Questo non troppo bisognò misuramento né scompartimento di membri, se non solamente uno quadro di dieci o di dodici braccia: la dispartizione falla a tuo modo, perché egli ha pochi danari, non bisogna troppo senno a spendergli, ma gli assai bisogna bene sapergli scompartire, in modo vadino a utile così la poca casa; fa' come tu puoi. Fornite tutte queste case, il mio Signore tornò. E tornato mi domandò s'egl'erano fornite queste case. Rispuosi di sì e lui disse: ‘Piacemi, voglio che l'andiamo a vedere; e poi ti voglio contare dove sono stato, ché per certo io ho veduto alcuno bel sito.’</p>
<p>E così, andati a vedere queste case e vedute gli piacquono e veramente disse: ‘Questa secondo artigiano è molto bella, ma ad alcuni non sarebbe capace, perché ci sono arti che vorrebbono maggiore spazio.’</p>
<p>‘Signor sì.’</p>
<p>‘Ben sapete che molte arti secondo il loro esercizio hanno bisogno di maggiore spazio.’</p>
<p>‘Al presente non altre ragioni di case farò, perché quando il Signore vostro padre verrà e metterà ad abitare le persone qui, ognuno secondo il bisogno suo si verà adattando e assettando.’</p>
<p>‘Tu di' vero, lascia pure stare ora queste case, ognuno se le farà poi a suo modo. Vediamo pure noi di fare qualche cosa degna. Io ti voglio dire quello voglio che noi facciamo. In prima io voglio si faccia uno luogo dove si possa giostrare, e che le persone stiano a vedere sanza fare rincrescimento l'uno a l'altro. E fatto questo, voglio ne facciamo un altro dove che per acqua si possa ancora fare feste e giuochi con nave e battaglie come si facevano a Roma. E poi, quando sarà fatto questo, io voglio che noi andiamo in uno luogo dove a questi dì sono stato, e che tu venghi un poco a quel sito, perché a me pare molto atto a fare uno porto e anche uno castello.’</p>
<p>‘Sete voi stato alla marina?’</p>
<p>‘Maisì.’</p>
<p>‘E quanto è <corr resp="ed">di</corr> lunga?’</p>
<p>‘Non troppo, credo sieno circa di trenta miglia.’</p>
<p>‘Deh, dite un poco come sta, che sito avete trovato.’</p>
<p>‘Io non ti voglio adesso dire altro, attendiamo pure a fare questi. E voglio vega coll'occhio.’</p>
<p>‘Ben, sia, col nome di Dio: a quale vogliamo cominciare?’</p>
<p>‘In prima a quello dove s'ha a giostrare.’</p>
<p>‘Quanto volete che sia grande?’</p>
<p>‘Che so io? Fa' come ti pare, come di' che erano quegli da Roma.’</p>
<p>‘A Roma erano teatri e anfiteatri, e chi era tondo e chi lungo.’</p>
<p>‘Ben, dimi un poco come stavano e in che forma; poi ti dirò in che forma più mi piacerà.’</p>
<p>‘E' teatri che erano a Roma erano in questa forma come questo vedete qui disegnato: el lungo era in questa forma, il tondo stava in quest'altro modo. Nel teatro si faceva battaglie e giuochi gladiatori e altre simili cose appartenenti a la guerra. E così era quello dove si facevano le battaglie colle navi. E questi tondi non erano però totalmente tondo, e stavano ancora quelli che si veggono, come che è il Coliseo e ancora quello che è a Verona, sono a uno medesimo modo, in e' quali facevano certe rapresentazioni di commedie e altri loro giuochi.’</p>
<p>‘Dimi un poco come erano fatti.’</p>
<p>‘Io vi dirò secondo quello ho potuto comprendere di quello ch'è al presente e a Roma si può vedere: io vel dirò a parole e ancora vel disegnerò nel modo che stanno, sì che voi n'arete quella notizia se ne può avere di quegli che qualche origine se ne vede. Di quegli che non ce n'è dimostrazione, come fu di quella di Curione e quell'altra di Marco Scauro, il quale secondo Marco Varrone mi pare che dica che fece il suo teatro molto maraviglioso; nel quale era tre scene, e dice che la prima fu tutta di marmo, la seconda di vetrea, la terza dice era piena d'ogni gentilezza, con tavole infinite messe ad oro e dipinte maravigliosamente, qual erano tutte da colonne sostenute alte piedi quaranta due: dice che in questi luoghi c'erano statue di metallo ben tremila, le quali aveano similitudini tutte d'uomini degni che a quello tempo vivevano.’</p>
<p>‘Queste erano gran cose, arei caro d'intendere quelle scene come che stavano e ancora a che servivano, che le facevano con tanta suntuosità.’</p>
<p>‘Di quelle come elle si stessono non so, neanche se servissono ad altro non so, se non che dicono che vi stavano dentro quegli che rapresentavano quegli loro giuochi, perché a Roma al presente non è memoria alcuna. Credo che fussono luoghi dove di sopra si stesse per vedere, considerato le facevano tanto belle, e forse vi stavano ancora di sopra a ballare donne o altri per fare festa, mentre si facevano quelle loro rapresentazioni. Come elle si stessono di punto io non so, come ho detto, ma io vi disegnerò uno teatro e una scena come a me pare che dovesse stare.</p>
<p>Il teatro dico che stava in questa forma, la qual forma vi disegnerò qui secondo quello ch'io ho veduto a Roma, il quale oggi si chiama Nagone, ma perché uno ce n'è fuori di Roma propinquo a Santo Sebastiano e a Capo di Bo', il quale meglio si può comprendere la sua forma, io qui vi discriverrò questo, secondo quello che è detto di sopra, nel quale potrete comprendere come questo ha scale intorno, dove il popolo ha stare a vedere sanza dare alcuna noia l'uno all'altro. E così era, quando tempo cattivo fusse venuto e che fusse piovuto, potere stare al coperto a vedere detti giuochi, perché, come vedete qui tanti usci intorno, di sotto erano volte in modo si poteva andare e stare a vedere. E, come vedete, aveva quattro entrate: l'una da capo e l'altra da piè e l'altre due da canto: quella che era da piè era sola una entrata con due altre entrate da canto per andare sotto le volte, e queste erano come s'entrava dentro, l'una a mano diritta e l'altra a mano manca. Da l'altro capo del teatro era questo: era l'entrata che veniva di verso Roma e si era la principale e stava nella forma che voi vedete qui disegnato, e aveva cinque entrate, e in questo io stimo che stavano a vedere quegli principali.</p>
<p>Era ancora nel mezzo uno luogo, dove credo stavano quegli avevano a giudicare; ed eravi ancora nel centro uno obilisco, cioè una guglia, la quale era scolpita tutta di lettere egiziache come già anticamente s'usavano.’</p>
<p>‘Do, dimi quello che dicono quelle lettere.’</p>
<p>‘Non vel so dire, perché non si possono interpretare: sono tutte lettere figurate, chi a uno animale e chi a un altro, e chi a uno uccello e chi a biscia; alcuna è una civetta, alcuna come dire una sega; chi come uno occhio e come dire ancora una figura, e chi in una cosa e chi in un'altra, tanto è che pochissimi sono che le possino interpretare. Vero è che 'l poeta Francesco Filelfo mi disse che quegli animali significavano chi una cosa e chi un'altra, ciascheduno ognuno per sé; l'<corr resp="ed">anguilla</corr> significa la 'nvidia, e così ognuna ha sua significazione, se già loro ancora non avessino fatto ch'elle fussino pure come sono l'altre e potessinsi compitare. Quelle che io ho ritrovato, che sono pure in forma d'animali e d'altre cose, pure si compitano come l'altre nostre lettere.’</p>
<p>‘Dimmi in che modo stanno.’</p>
<p>‘Sono ancora in figura chi d'animali chi d'una forma e chi d'un'altra.’</p>
<p>‘Di' un poco come stanno.’</p>
<p>‘Al presente non è tempo di narrarvi questo, io ve lo mosterrò un'altra volta, quando aremo meglio il tempo.’</p>
<p>‘Bene, sono contento, ma fa' non t'esca di mente.’</p>
<p>‘Se pure non me ne ricordasse a me, voi me lo ricorderete.’</p>
<p>‘Ora dimmi come stava la scena e poi il teatro tondo.’</p>
<p>‘Era come v'ho mostro di sopra, la scena al mio parere sta in questa forma.</p>
<p>El teatro tondo era nella forma del Coliseo. Il Coliseo stava in questo modo come qui vi chiarirò, el meglio che potrò vel darò a intendere. Egli aveva molte entrate, massime in dimostrazione di fuori, perché era tutto in archi circundato, come che si può qui vedere. Non era però totalmente tondo, ma era quasi come dire uno vuovo, secondo come oggi dì ancora in Roma si vede.’</p>
<p>‘Quello di Roma come è grande?’</p>
<p>‘Signore, quello la grandezza sua è questa: in prima l'altezza sua si è braccia ottanta; il vano di mezzo, cioè la piazza, per uno verso è braccia cento cinquanta tre, pell'altro verso è braccia cento uno; da l'entrare per infino al tuorlo del mezzo, cioè la piazza, sono braccia diciotto e sono in archi e in volte, le quali volte vanno intorno e così gli archi vanno intorno, rispondono l'uno nell'altro. E di questi archi ve n'è quattro che sono più larghi che gli altri del mezzo uno braccio, cioè sono questi larghi braccia otto e alti braccia dodici questi, e gli altri braccia undici e mezzo. Questi quattro a dirittura rispondono, com'io ho detto, nel mezzo e vanno a dirittura l'uno dirimpetto a l'altro; gli altri da canto a questi l'uno ne va su per una scala la quale riesce di sopra da una volta che va intorno, la quale risponde a li archi secondi, e questa è ancora più archi che rispondono dentro in su le scale. Alcuna scala ancora, alla similitudine di quella di sotto che rispondono alla seconda volta di sopra, la quale al presente è scoperta, credo bene che anticamente fusse coperta e fusse in colonne dalla parte dentro, e di sopra fusse il tetto a quelle colonne, le quali venivano a rispondere in su le scale dentro, cioè alle scale che andavano intorno intorno, su le quali stavano le persone a vedere la festa che ivi si faceva. Io ho detto a bastanza le sue misure e sua forma, credo avete ancora inteso come doveva stare e come sta al presente.’</p>
<p>‘Maisì, ma pure lo vorrei vedere un poco disegnato, se non tutto, almeno una partita, ch'io potessi bene intendere proprio come egli era.’</p>
<p>‘Sono contento, io ve lo disegnerò il fondamento e poi una parte di fuori.’</p>
<p>‘Ora lo 'ntendo bene, dimi chi lo fe' fare o chi l'ordinò, perché mi piace assai e parmi dovesse essere uno bello edifizio.’</p>
<p>‘Signore, chi se lo facesse fare neanche chi fusse l'architetto altro non ne so, se non che si dice che Nerone lo fe' fare. Lettere non sono in esso scolpite, non sono che si vegga l'autore che lo fe' fare, neanche chi lo facesse, come ho detto dinanzi.</p>
<p>Quello di Verona è proprio come questo, e dicono che v'è scolpito lettere del nome di Vitruvio, sì che forse lui ancora fece questo.’</p>
<p>‘Or be' basta, fusse chi volesse, tanto è che questo doveva essere una degna cosa.’</p>
<p>‘Di questo siate certo, avisandovi che a Roma era ancora de' maggiori e più maravigliosi.’</p>
<p>‘Ricordati come stessino alcuni di cotesti che tu di'?’</p>
<p>‘Signor sì.’</p>
<p>‘Io voglio che me gli disegni, per ogni modo arò caro d'intendergli come sono fatti.’</p>
<p>‘Io vi potrò ben dire secondo che al presente sono e secondo mi ricorderà, ma molti più ce n'era che ora origine niuna se ne truova, come fu quella di Nerone imperadore, che dice che era tutta dorata, che vestigia nessuna se ne vede; e delle altre assai.’</p>
<p>‘Di quelle che non se ne sa non si può, ma di quelle che tu abbi cognizione alcuna, o per udita o per veduta, arò caro d'intenderle e per disegno vederle.’</p>
<p>‘Al nome di Dio sia, quello saprò farò volentieri. Che ditermina ora la vostra Signoria, o di fare il teatro in prima o l'anfiteatro?’</p>
<p>‘Voglio cominciamo in prima da l'anfiteatro, ma prima arei caro intendere come stava quello dove facevano il ludo navale.’</p>
<p>‘Di quello io non vi so dire di punto come stesse, ma, secondo quel poco origine che se ne può vedere, io credo che la forma sua fusse proprio come che questa che v'ho detta di sopra. Non se ne vede vestigia nessuna, se none il sito, il quale è proprio a la forma di questo. Al presente dove egli era vi fanno quegli romaneschi gli orti, e chiamanlo oggi dì cerchio. Era ben questo in degno luogo appiè del palazzo maggiore e appresso all'Antoniana, dove che ancora corre una rozza d'acqua, o vuoi dire rio; dicono ancora che v'è sotterrata una di quelle obilischi, il quale era nel mezzo; e ora, come ho detto, è ogni cosa atterrato e ripieno e favisi orti, sì che egli è verisimile che fusse quivi in quello luogo, perché il sito suo il dimostra ed è ancora presso al Tevere, e dove che quella acqua che ivi corre pel mezzo entra nel Tevere.’</p>
<p>‘Bene, non ci darà il cuore di farne uno sotto questo modo che stia bene?’</p>
<p>‘Signore, sanza questo mi dà l'animo di farne uno che vi piacerà.’</p>
<p>‘Dimmi in che modo lo farai.’</p>
<p>‘Il modo che io farò sarà questo: che la forma sua sarà proprio a questo modo come questo. Ditemi pure quanto volete che sia grande e poi lasciate fare a me.’</p>
<p>‘La grandezza non vuole essere minore che quello che era a Roma.’</p>
<p>‘La grandezza non so di punto, ma a me pare dovesse essere più d'uno stadio per l'uno verso, pell'altro più che la metà.’</p>
<p>‘Bene, sia come si vuole, fa' questo a quella misura che a te pare debba stare bene.’</p>
<p>‘Io lo farò per lunghezza braccia secento e per larghezza trecento, credo sarà bastevole.’</p>
<p>‘Sì, bene, basterà: disegnamene uno un poco così in digrosso, o piccolo o grande che sia non fa' caso, fallo pure proporzionato.’</p>
<p>‘Io vi disegnerò solo il fondamento al presente.’</p>
<p>‘Sì, basta.’</p>
<p>‘Sarà fatto, Signore. Eccolo, come vedete qui in questo piccolo, così alla sua proporzione sarà grande.’</p>
<p>‘Mi piace. In su questi canti che farai?’</p>
<p>‘Farò che saranno come dire scene, e serviranno ancora a potere stare a vedere donne e uomini.’</p>
<p>‘Mi piace, e quanto lo farai alto?’</p>
<p>‘Farollo alto cinquanta braccia i cantoni, e le facciate solo saranno trenta braccia.’</p>
<p>‘Ben basterà assai.’</p>
<p>‘<corr resp="ed">Fassi</corr> le scale alte venti e verranno a essere quaranta larghe, cioè dal principio d'essa scala per infino al muro della volta di fuori; e dà tre volte, cioè tre anditi d'andare intorno, i quali hanno dieci braccia di vano l'uno e tre braccia di muro da l'uno all'altro; e di sopra, come voi vedete, sarà in colonne vano di braccia dieci, i qualì andranno intorno intorno, come dire una loggia; e qui si potrà stare a vedere. E' cantoni saranno, come qui vedete nel disegno, il terzo, cioè braccia sedici e mezzo, più in fuori che 'l diritto del muro, e così dal canto dentro saranno quelle tanto in dentro e verranno infino alla metà delle scale; e questo faremo in colonne infino al piano di sopra, cioè a quello andito che va d'intorno di sopra, e così pe le scale si potrà andare intorno intorno; e anche tanto quanto terrà queste, cioè come dire scene, a questo piano e poi di sopra al piano delle scale di sopra a esso piano faremo in colonne ancora, con uno parapetto per tutti quanti questi quadri di questi canti. Queste colonne con questo parapetto sarà dalla parte dentro delle scale, dalla parte di fuori sarà in archi, e di questi archi sarà il vano loro braccia sei alti e dieci, tra l'uno arco e l'altro sarà tre braccia e due terzi; e sarà tutto in volta e perché sarebbe una grande volta, le quali verrebbono a essere quaranta quattro braccia di vano, donde per questo io fo nel mezzo uno pilastro di grossezza di braccia dieci per ogni verso, sì che viene a essere quindici di vano la volta, e in su questo si girano tutte queste volte.</p>
<p>E dentro è uno vano d'una scala di due braccia larga, la quale va di sotto a queste volte, e così poi di sopra da queste n'è un'altra della medesima grandezza e nel medesimo modo ordinate, eccetto che quello pilastro del mezzo v'è quattro colonne per scambio del pilastro, e quelle regono le volte come fa il pilastro di sotto. Di sopra poi da questo v'è uno piano grande e scoperto da potere stare a vedere con uno parapetto d'intorno, e su ogni angolo, cioè cantone, si è una statua grande di dieci braccia, le quali rapresentano quegli primi inventori di quegli che trovorono simili giuochi e spettaculi e d'uomini degni.’</p>
<p>‘In questo modo mi pare stia bene. Voglio ne disegni una faccia come sarà, perché la voglio vedere per certo tutta disegnata.’</p>
<p>‘Faremola qui secondo arà a essere. Io farò prima una testa e poi una delle facciate, in modo credo la vostra Signoria la intenderà.’</p>
<p>‘Maisì, fa' presto, ché voglio che subito si metta a ordine di farla questa, e anche l'anfiteatro tondo sarà fatto.’</p>
<p>‘Signore, questo è solo il di fuori.’</p>
<p>‘Sta bene, famene che lo 'ntenda dal canto dentro.’</p>
<p>‘E dal canto dentro starà in questa forma.’</p>
<p>‘Sono contento, perché mi piace in questa forma. L'altro dove si possa giostrare in che modo lo faremo?’</p>
<p>‘In questa forma mi pare che starà bene.’</p>
<p>‘Sì, ma non ci vuole essere acqua.’</p>
<p>‘Solo faremo quello piano grande e spazioso in modo tale che vi si possa giostrare e alcuna volta bigordare, e a ogni modo che l'uomo voglia si possa o a quattro o a sei insieme e così d'altri giuochi o feste, secondo piacerà a chi volessi e potessi farle, vi si possino fare.’</p>
<p>‘In questa forma starà benissimo, truova quello che fa bisogno, ché io voglio che questi siano fatti presto, perché voglio poi, come saranno fatti, noi andiamo a vedere il sito che ti dissi.’</p>
<p>‘Signore, io domani metterò maestri e lavoranti a fare principiare, in modo mi parrà che si faccia con prestezza.’</p>
<p>E così la mattina seguente missi maestri di scarpello e cominciai a fare cavare i fondamenti e ancora il vacuo al teatro navale, e sanza niuno mancamento furono forniti questi tre edifizii nell'angolo il quale corisponde al castello, e l'uno distante da l'altro due stadii, uno da l'uno canto e l'altro dall'altro alla strada che va dal castello alla corte, secondo che nel disegno della circunferenza della Sforzinda si vede essere posto. E come dico, con gran cellerità e prestezza furono forniti questi, e molto più begli e molto più stupendi parevano a vedergli fatti che non per disegno né con parole si possono dimostrare.</p>
<p>E così in ciascheduno di questi due teatri volle si mettesse nel mezzo uno obilisco con lettere di quelle che avevo detto che erano in figura d'animali e d'altre cose, quasi come quelle egiziache, e volle ch'io scrivessi il nome suo e ancora il tempo che correva, cioè el millesimo; e questo disse che voleva che ce le facessi innanzi che le volesse intendere, nonistante che disse che voleva che poi gliele dessi a 'ntendere.</p>
<p>Fatti tutti questi, come ho detto, e 'l tondo e gli altri due, e il tondo volle fusse fatto dalla parte opposita della terra, cioè dall'altro angolo allo incontro; ed è più nel mezzo della terra. E questo fu ancora assai ornatissimo, quanto dire si potesse. Fatti ed espediti di tutti quegli ornamenti che a loro aparteneva, di dipinture e scolture degne, volse che noi andassimo a vedere il sito il quale lui inanzi aveva veduto. Dissemi: ‘Ordina in prima, se hai a ordinare più una cosa che un'altra, perché voglio domani a ogni modo che noi andiamo.’</p>
<p>Ordinato che io ebbi alcuna cosa che era mestiero che alla tornata nostra fusse fatta, montamo a cavallo e noi con molti in compagnia pigliamo il cammino verso le parti occidentali, e passato il fiume Averlo su uno ponte di legname, il quale avevo fatto fare per più prestezza, mi disse che alla tornata voleva lo facessimo di pietre: ‘E così voglio se ne faccia su l'Indo tre.’</p>
<p>‘Al nome di Dio sia, farassi tutto quello vi piacerà.’</p>
<p>‘E così cavalcando giù pella valle, quando fumo a' piè della valle, la quale a vederla da lunga pareva che fussi tutta cinta da monti contingenti, e nel vero così era, se non che 'l fiume Indo la spartiva, e con poca distanza di terreno da l'una parte e dall'altra del fiume, se non tanto quanto una strada, la quale era a' piè o vero da' piè del monte, cioè tra 'l fiume e 'l monte, in modo si poteva passare via, e così era dalla parte di là dal fiume. Aveva questo fiume qui le sponde alte, cioè le ripe di là e di qua, assai più che non aveva su per la valle, niente di meno el fiume andava quieto assai. E così passamo via, e 'l Signore disse: ‘Qui starebbe bene uno ponte.’</p>
<p>‘Benissimo.’</p>
<p>‘E ancora, poiché 'l monte ha qui così grande altezza, ci si farà qui una rocca che guarderà questo ponte.’</p>
<p>‘Bene.’</p>
<p>‘Andiamo pure al presente, e poi alla tornata voglio lo contempliamo bene, e ditermineremo quello s'arà da fare.’ E così passamo via, e nel cavalcare continuo sagliavamo un poco, quasi non pareva niente; ma a chi vedea pareva proprio piano. Il paese era piano, ma pareva si salisse, perché 'l fiume continuo si vedea ch'ello s'alzava più le rive. E così cavalcati per lo spazio circa di venti stadii ci si scoperse una grande pianura, e massime d'acqua, perché era il mare. Veduto questo sito in questa forma che io dirò, ne presi grande piacere vedendo essere sì bello. E andavamo vedendo questo luogo; e questa pianura aveva i monti intorno intorno, e voltavano infino alla marina, e stava quasi come dire uno mezzo tondo, riducevasi poi in uno gomito appresso alla marina. Il fiume circundava questa pianura per infino in piè d'essa pianura, e così lungo il fiume cavalcamo. Era questa pianura di larghezza circa a quattro miglia dal fiume al monte, e dal fiume alla marina era circa di otto stadii, cioè uno miglio. <corr resp="ed">Andava</corr>, come dico, questo fiume innanzi che mettesse in mare per infino quasi alla fine delle montagne e continuo noi cavalcamo, e così arivamo a' piè del fiume. Qui parrà fatto a sommo studio uno stagno, il quale poteva essere per giro qualche tre miglia. Quando arrivamo, apparimo lì di sopra a esso, allora il vedemo e scopertomisi questo stagno, maraviglia'mi vedere nella forma che questo era fatto, il quale, come che ho detto, egli era al basso da questo piano quanto le rive del fiume, e 'l fiume proprio sboccava in questo, quasi alla fine d'esso mare.</p>
<p>Veduto questo in questa forma mi piacque; dissi al Signore: ‘Questo mi pare uno degno luogo da fare uno porto.’</p>
<p>Rispuose: ‘Tu di' vero, e però io volli che tu gli vedessi innanzi che dicessi altro, ché per certo che a me parve che fusse troppo atto, ché se fusse voluto fare uno porto, non si fusse potuto elegere più atto né più bello che questo, il quale come vedi è difeso da tutti i venti e sempre sta quieto. Vedi là il mare che maricegli e che onde fa, e qui pare che sia uno olio. E poi guarda come sta quella entrata d'esso, e vedi come giù canto l'acqua ha quello poco di piano intorno, e come le rive sono rilevate dall'acqua e come sono forti.’</p>
<p>‘Guardate, Signore, se possiamo per niuna via calare giù.’</p>
<p>Disse il Signore: ‘Maisì si può, ché l'altro dì, quando fui qui, calai giù da quello poco gomito che tu vedi che ivi si può scendere. Andiamo là.’</p>
<p>E in modo era lì la ripa, che sanza smontare da cavallo scendemo giù da quello piano, cioè di sotto, il quale era di larghezza in certi luoghi circa di cinquanta braccia, e dove meno e dove più, e nel più largo n'era cento braccia.</p>
<p>Eraci un'altra degna cosa: veniva di sopra dalla ripa una rozza d'acqua la quale arebbe macinato dieci mulina, chiara che pareva uno cristallo. L'entrata di questo stagno del mare non era più di mezzo stadio, come computando la larghezza del fiume, e quasi per lo mezzo veniva uno scoglio di sasso che si scopriva sopra all'acqua dodici o tredici braccia, il quale dimostrava d'essere di grandezza di venti o venticinque braccia il suo piano, quasi come una strada, e questo si distendeva in mare ben circa di mezzo miglio.</p>
<p>E in testa era uno scoglio rilevato di più di mezzo stadio, pareva così a vedere di lunga, ed era alquanto più rilevato che non era questa pianura. Andando poi riguardando questa pianura, questo sito e questo luogo, e quanto più il contemplavamo, tanto più ci pareva bello, e così andamo per infino alla fine cavalcando intorno.</p>
<p>Non credere che fusse sterile, perché per questo poco piano era pieno di mortella e allori e tali arboretti e una erbetta fresca; così nel nostro andare ci si levò da' piedi uno cavriuolo e non so che lepre, delle quali cose grande piacere n'avemo vedendogli correre. Quando fumo dalla parte di là, in testa gli faceva uno gomitetto, nel quale vi sarebbe stato largamente dieci galee; e quando vedemo questo luogo, disse allora il Signore: ‘Questo non avevo io veduto l'altro dì quand'io ci fu.’</p>
<p>E ivi proprio in quella rivolta era una fonte, intorno alla quale era una selvetta d'allori, che per certo pareva cosa divina. E accostatoci presso a questa fonte, vedemo certi animali che beevano; e appressandoci tanto che noi fumo sopra a essa, era questa fonte circa dodici braccia o poco più, e stava sotto alla riva del monte, e quelli allori gli facevano quasi come una ghirlanda intorno. L'acqua sua era tanto chiara che appena pareva ce ne fusse, se none che ci si vedea andare dentro certi pescetti; il fondo suo si vedeva ghiaroso d'una ghiara minuta, e in certi luoghi levava cotali bollori, come proprio farebbe una caldaia che cominciasse a bollire sendovi dentro cenere. E così d'essa si dirivava uno certo rucilletto che continuo correa ed entrava nello stagno. Passati oltre per infino alla isvolta, dove che poi la marina si vedeva dall'altro canto, per infino allo stremo andamo e vedemo la parte opposita del monte, il quale era altissimo inverso il mare, dove che era ripe grandissime e aspre che rispondevano sopra il mare. E così veduto e tutto contemplato, ci voltamo indietro con sommo piacere e maraviglia di questo sito, e così ne ritornamo di sopra al piano. Quando fumo su, sguardamo intorno e vedendo e contemplando questa pianura, in questo viene due, i quali erano abitanti nel paese. Benché poche persone per questi luoghi stessino, pure alcuni pastori a luoghi a luoghi per quelli monti stavano. Giunti che furono a noi, il Signore gli domandò donde erano. Loro risposono che stavano in quelli monti a certe ville che v'erano. Il Signore disse: ‘Perché non abitate più presto qui in questo luogo che pare più ameno e più bello che non è in questi monti?’</p>
<p>L'uno di questi, il quale era più atempato: ‘Se non fusse che noi v'abbiamo veduti qui, noi non ci saremo venuti. E maravigliamoci che voi non gli abbiate trovati o veduti, perché spesso ci vengono fuste di questi maladetti corsali, li quali ci pigliano; e per questo non s'abita qui, ma il paese è bello e sarebbe buono a ogni cosa.’</p>
<p>Allora disse il Signore: ‘L'altra volta io viddi bene uscire di questo luogo una fusta e andossene là di rieto a quello ch'è lì.’</p>
<p>Allora dissono: ‘Quello maladetto scoglio! Loro mettono uno là che fa la veletta. E come veggono alcuno, fanno uno certo segno che hanno tra loro, per questo intendono se sono persone assai, perciò loro si vanno via, se none, egli stanno fuori e scorrono per tutto, il perché non abita qui persona. Ma se vi venisse qualche Signore o persona possente che facesse qui qualche fortezza che non potessono ismontare in terra, e' ci verrebbe ad abitare molte persone.’</p>
<p>Disse allora il Signore: ‘Dimmi, quassù in questi monti ècci gente assai?’</p>
<p>‘Signor sì, assai ville e casali, ed ècci begli luoghi.’</p>
<p>‘Quanto sono di lunga queste case?’</p>
<p>‘Circa a tre o quattro miglia inanzi si truovi abituri.’</p>
<p>‘Io voglio noi c'andiamo un poco a vedere. Dimmi, troverremo noi alloggiamento dove potessimo alloggiare?’</p>
<p>‘Credo di sì. Quanti siate voi?’</p>
<p>‘Siamo qualche cinquanta persone.’</p>
<p>‘Sì, bene, gli è bene una villa di qualche sei miglia di lunga di qui che vi sarà d'alloggiare per istasera.’</p>
<p>Dice il Signore: ‘Io voglio che noi andiamo per ogni modo a vedere.’</p>
<p>E così c'aviamo con questi due e 'l Signore gli domandò: ‘Come si chiama questo luogo?’</p>
<p>E' detti due che avamo in compagnia ci dissono come si chiamava, e così cavalcando spesso ci si levava quando lepre e quando cavriuoli, e quando uno animale e quando un altro, e così intraversamo tutto il piano. E in capo di questo piano noi trovamo quella roggia d'acqua la quale cascava giù di sotto in quello stagno, e questa acqua veniva di sopra da quello monte, il quale noi cominciamo a montare e salimo su per la spiaggia di questa montagna. Quando fumo saliti dal piano quasi mezzo miglio, trovamo uno poco di pianetto, forse d'uno stadio, il quale era spiccato netto intorno eccetto che aveva tanto inverso il monte quanto si poteva andare; e ivi dove si cominciava a salire, era una tale fonte grande quasi come quella di sotto. Fermatici quivi alquanto, vedemo il paese: ognuno si maravigliava di questo così bello sito. Allora costoro che erano nostri pidoti dissono: ‘Questa si chiama la valle Carina, e questo stagno si chiama porto Calio.’</p>
<p>Allora il Signore disse: ‘Riguarda bene tutto questo sito come egli sta, ch'io voglio che noi il mandiamo per disegno al Signore mio padre, perché voglio che lo vegga.’</p>
<p>‘Sarà fatto.’</p>
<p>E così pigliamo la via su per lo monte, e cavalcati più di due buone miglia in su noi venimo alla cima del monte. E così quando fumo in cima di quello monte, noi andamo alto, perché vedevamo l'una parte e l'altra del paese; e rivoltatici così e riguardando intorno, e così a noi si scoperse una valle da l'altra parte del monte, la quale ancora pare una piacevole valle. Allora io dissi al Signore: ‘Inanzi che noi passiamo più oltre, io voglio disegnare questo paese per averlo meglio alla mente.’</p>
<p>‘Hai tu da disegnare?’</p>
<p>‘Signore, io lo disegnerò così un poco su una tavoletta, così in digrosso, acciò che non c'esca di mente.’</p>
<p>‘Ben, fa'. E io in questo mezzo andrò riguardando un poco qui d'intorno.’</p>
<p>Allora io mi missi a disegnare questo sito il quale sta proprio in questa forma; e disegnato che io l'ebbi, e io me n'andai. E mostro al Signore el disegno e lui vedutolo, gli piacque e disse: ‘Sta bene, quando lo manderemo si farà più per ordine in su uno foglio benissimo. Io sono andato qua in questo colletto: fa' ragione ch'io ho veduto una cosa stupenda; e secondo mi dicono costoro e ancora quando fu' là in quello colletto, io udi' uno grande romore d'acqua. Credendo che fusse il mare costoro mi dissono che era la caduta d'una acqua che cascava in mare, e dicono che è uno fiume grandissimo il quale casca in mare. Quando domando, dice che esce d'uno lago che è di là da quegli monti.’</p>
<p>‘Ben, se vi pare, andiamo a vedere.’</p>
<p>‘Sì, ma perché c'è troppo di lunga, per al presente lasceremo stare, perché voglio ritorniamo presto che si dia ordine a quello s'ha a fare, e anche che noi scriviamo al Signore questo sito ch'abiamo trovato.’</p>
<p>E così cavalcamo su per quelli monti, e cavalcando io guardo e veggo in molti luoghi pietre di varie ragioni da potere edificare, e così di legnami da fare di qualunque lavoro si fusse di bisogno. Quando vidi queste cose, mi piacquono e dissi al Signore: ‘Qui c'è molte cose atte allo edificare.’</p>
<p>Dissono allora questi due: ‘Egli è là in quella montagna le più belle pietre bianche che paiono come dire neve, e ancora di là da questo monticello n'è di quelle che sono nere.’</p>
<p>E così disse il Signore: ‘Noi aremo attitudine a fare ciò che noi vorremo.’</p>
<p>E così passamo e andamo per selve e per luoghi più presto salvatichi che domestichi, trovamo molti belli legnami. E passati per quelle selve e volgemoci allo scoperto e vedemo alcune abitazioni: questi abitatori i quali per quelli luoghi stavano, arivati a quella villa dove aveva detto, vennonci incontro molte persone che in quella abitavano, intra gli altri uno bello vecchio, il quale aveva una barba grande, e con uno allegro viso dinanzi a tutti disse: ‘Vo' siete i benvenuti.’</p>
<p>E così a quello il quale c'era stato guida domandò chi noi eravamo e quello che noi andavamo cercando. Lui contatogli tutto, si fe' innanzi e disse: ‘Messere, voi farete stasera qui penitenza con esso noi.’ E menocci a una sua abitazione, la quale secondo quello luogo era bella, e smontati e a tutti dato luogo e ancora a' cavalli, e a noi con grande amorevolezza e buono viso ci ricolse; e disse che noi avessimo pacienza se noi non stessimo così a nostro acconcio. Noi, veduto il buon viso e la buona e lieta accoglienza, ci parve essere bene arrivati; e in questo parlare ecco venire due giovani con cani e un cavriuolo in spalla, e un altro di loro aveva due lepre, i quali quando giunsono, quasi mezzi maravigliati, loro ancora con buono viso ci vidono. Domandamo il vecchio chi egli erano e lui ci disse che erano suoi nipoti. Poi stando così un poco, ecco venire tre altri di più tempo, e chi aveva fagìani e chi starne. Vedendo noi ci maravigliamo di tanto salvaggiume e d'uccegli che costoro portavano e d'altri animali che costoro avevano trovati per lo cammino, disse il vecchio: ‘Non vi maravigliate, ché assai ce n'è in questo paese.’</p>
<p>E in questo fece ordinare la cena, della quale avamo bisogno, e messo in ordine tutto, nonché paressi che fussimo in villa, né che paressi fussimo in casa costui, ma in città sarebbe bastato, fe' mettere tavole in modo ordinate che tutti c'assettamo a tavola e con buono appetito e buone cose di dimestici e salvatichi animali ci cibamo, e con buono e allegro viso del vechio, e anche di tutti gli altri di casa. E così nel cenare ci domanda questo vecchio dove noi volavamo essere; noi dicemo: ‘Vogliamo essere in valle India.’</p>
<p>Disse allora: ‘Bene, forse volete andare a vedere quella città nuova che ha fatta fare quello signore, che Dio il mantenga! Volesse Idio che qui in questo nostro paese venisse un altro che facesse fare un'altra città qui lungo il mare, se none una città almeno qualche castello che fusse guardia, ché, se di là da questo monte donde sete venuti si facesse qualche fortezza che si potesse stare sicuri, e' ci abiterebbe persone assai, che sarebbe una utile cosa.’</p>
<p>Rìspuose il Signore e disse: ‘Credete voi che 'l paese sia da poterci stare e ricogliere da vivere?’</p>
<p>‘E che è quello che voi dite, ché non è cosa che alla vita de l'uomo bisogni che di là da questi monti non si ricogliesse, chi lavorasse, grano e vino e olio non vi dico, e d'ogni generazioni di biade.’</p>
<p>‘Io lo credo – disse il Signore – perché noi abbiamo veduto il paese essere bello e fruttuoso; e sendo così salvatico, gli è molti arbori dimestici a luogo a luogo abbiamo trovati, che mi sono maravigliato essere sì salvatico ed esserci questi cotali arbori.’</p>
<p>‘Non dubitate che gli è uno paese benedetto tutta quella valle Inda, e veramente quello signore che ha fatto fare quella città ha bene ancora lui scelto uno bello e buono luogo, credo l'abbiate veduta. Ma e mi dicono questi miei figliuoli cose maravigliose di quella città e di quello signore, che per certo che così vecchio come sono io, come sento che ci sia il signore che l'ha fatta fare, io l'andrò a trovare e a vedere.’</p>
<p>E così in più e più varii ragionamenti in quella sera noi scorremo, com'io ho detto, con buono e lieto viso ci fece andare a dormire. La mattina poi levatoci, domandamo qual era la nostra via per andare in valle Inda, dove la nostra nuova città era fatta, e quanto era di lunga di qui. Il vecchio rispose e disse che era qualche trenta miglia. ‘Che via abiamo a fare?’</p>
<p>‘La via vostra sarà di qua.’</p>
<p>‘Puossi smarrire?’</p>
<p>‘Messer no. Io manderò uno di questi miei figliuoli con voi, che vi menerà per infino alla città nuova, se vorrete.’</p>
<p>‘Pure che ci metta in su la strada basterà.’</p>
<p>La mattina apparecchiati tutti i cavalli freschi e bene attesi, in questo montare a cavallo, il vecchio mi domandò chi egli era, disse: ‘Se la dimanda è lecita a sapere.’</p>
<p>‘Egli è uno gentile uomo che va vedendo. Tuo figliuolo, quando tornerà, tel dirà.’</p>
<p>‘Deh, ditelo, che io possa scusarmi, ché sono certo che lui de' essere grande uomo.’</p>
<p>‘Non dire niente a persona, almeno, chi sia, per questo dì.’</p>
<p>‘Io none dirò niente.’</p>
<p>‘Egli è il figliuolo di quello signore che ha fatto fare la città.’</p>
<p>Allora quando io dissi questo, tutto quasi essanimato disse: ‘Ohimè, che io non lo sapevo, ché altro bisognava fare inverso di lui.’</p>
<p>E corse abracciargli la gamba, perché era già montato a cavallo, e quasi piangeva per la amorevolezza, e chiesegli perdono, dicendo che non aveva fatto quello che doveva verso di lui. E lui gli toccò la mano e ringraziollo della cortesia da lui ricevuta, e più ofersegli, e tutti i suoi gli toccò la mano e prese commiato dal vecchio e da' suoi e dagli altri che erano ivi, cioè quegli della villa. Grandi e piccoli parve che rimanessino sconsolati che erano venuti per vederlo, quando prese commiato, tutti condolendosi che non avevano fatto quello meritava. Aveva comandato il Signore che gli fusse lasciato e' danari per la spesa, lui ebbe per male. E disse: ‘Voi avete poca fede ch'io non vi possa dare una cena, che arei avuto più caro che ti fussi stato uno mese che uno dì.’</p>
<p>E così niente volse. Montati, come ho detto, a cavallo, uno dei suoi figliuoli su uno suo cavallo e quegli due giovani con cani insieme con noi n'aviamo. E cavalcati uno pezzo per una selva di abeti e pini e altri belli arbori, così noi andando per la selva ci si lieva dinanzi cervi e altri animali, i quali con grande nostro piacere con cani di questi giovani cacciati e anche con alcuni de' nostri, pigliamo uno daino. E passati più innanzi, noi venimo alla fine di questa selva, dove ha una certa acqua che correva, alla fine di questa selva in uno bello prato tanta di questa acqua, trovamo qui su l'erba stese tovaglie e apparecchiato che pareva da dovere fare nozze. Quando sopragiugnemo domandai questo giovane, mi disse che 'l padre, cioè il vecchio, aveva mandato che noi facessimo collezione, perché li abituri erano di lunga. Questo era qualche sei miglia di lunga da dove eravamo stati e non altrimenti che come si va a una caccia preparato era.</p>
<p>Giunti e maravigliatici tutti di questo provedimento, e anche assai piacere n'avemo di vedere così apparecchiato, e massime ancora perché n'avamo bisogno, ché già ci era venuto l'appetito del mangiare, sì che giunti tutti e scavalcati e quivi sull'erba fresca tutti ci mettemo a sedere, e' cavalli legati a certi arbori e allori; ancora aveva proveduto di biada, in modo che veramente non mancò né a loro né a noi alcuna cosa. Io non so, credo che la notte facesse provedere di tutto; noi con bonissimo pane e vino e carne di più ragioni, selvaggiumi aveva fatto provedimento, lesse e arrosto, di carne di cavriuolo e di lepre e d'altri selvaggiumi fredi, che pareva uno zucchero a mangiare. E così tutti con buono appetito desinamo, che a me mai parve mangiare le migliori cose. Nonistante che tutte erano cose buone, gli era proveduto di fagiani, di stame e di capponi bene ordinati, sì che a noi parve non avere potuto meglio stare, neanche in migliore luogo, né più dilettevole, che considerato essere quivi tra quella erbetta verde mischiata di varii colori di fiori e così varii odori gittavano e quella acqua correre, che continuo la vedavamo chiara quant'uno cristallo, nella quale non sanza grande piacere vedavamo notare alcuni pescetti, anche era tra essi mischiati alcuni più grossi e anche per lo fondo si vedeva andare alcuno gamberetto, e nuove forme d'altre variate spezie d'animali che nell'acqua si concriano e vivono.</p>
<p>E ancora non era poca la soavità dell'ombra che quegli pini ci porgevano colle loro zazzere. Sì che, stati noi uno pezzo a piacere quivi, poi che avemo fatto collezzione, il Signore ringraziò il figliuolo del vecchio, il quale aveva nome <corr resp="ed">Carindo</corr>, e rimandati quegli che condotto aveano la collezzione, tutti montamo a cavallo, e con piacere passamo questa acqua, la quale non più che al corpo de' cavalli andava. E così cavalcamo per quello piano circa di quattro miglia, e poi montamo su per uno tale collicello molto ameno, d'altezza di circa d'uno miglio. E giunti su, ci si scoperse uno bellissimo piano dove era uno lago grande, e così riguardando il paese, mi parve vedere un altro mondo nuovo, tanto era a vedere bello, e pieno di case e ville, e luoghi molto ameni e piacevoli. E domandato costui di questo lago come si chiamava, disse si chiamava lago Picenario e disse che la sua uscita cascava in mare, sì che stimamo quello essere vidde il Signore quando disegnai il porto. Cavalcando oltre, arivamo alla riva di quel lago; cavalcando così oltre secondo la riva di questo, pigliamo grande piacere di quella acqua, tanto era bellissima e chiara, tanto che il fondo non era fatica niuna a vederlo, anzi più tosto l'occhio ne pigliava recreazione e non sanza grande piacere di vedere varie maniere d'uccegli per esso volare, e così di certe isole che per esso erano sparte. Di pesci non dico, ché in più luoghi a squadre ne vedavamo, e così sopra l'acqua saltare se ne vedeva; e domandato costui se buono pesce questo lago produceva, ‘Vantaggiato’ rispose. Intorno del quale il paese era bello e fertilissimo e fecundio di diversi cibi da mangiare.</p>
<p>Lasciato questo lago, noi passamo uno colle ed entrati in una valletta assai piacevole a vedere il suo sito, e quasi in su la sera la detta nostra guida in una villa bellissima, dove belle case secondo il luogo erano, la quale villa per essa correva uno fiumicello bellissimo che per mezzo questa villa spartiva, e in mezzo d'essa era uno spazio grande dove più piante d'olmi grandissimi era per essa sparti, e giunti non con piccola ammirazione delle persone che ivi abitavano la nostra andata fu.</p>
<p>Uno altro uomo che non meno di tempo mostrava che il passato nostro albergatore, il quale cognosceva il figliuolo, domanda chi noi siamo e dove vogliamo andare. Lui disse. Detto, subito con lieta faccia ci fece fermare, per condizione nessuna volle che noi ne partissimo, e quasi mezzo inverso di lui si corrucciò con dicendo dove per quella sera voleva menarci alloggiare, considerato pure l'ora essere tarda. Sì che per ogni modo lui volle che per quella sera rimanessimo lì collui, e disse contra di lui: ‘Io mi maraviglio che Carindo tuo padre non ti mandasse qui da me, considerato quanta intrinsica amicizia e benivolenza era tra lui e me. Ma forse aveva paura che io non avessi il modo alloggiargli.’</p>
<p>‘Non per questo, ma perché loro dicevano volere essere presto in valle Inda.’</p>
<p>‘Be', in nome di Dio, domattina saranno ad ora di desinare a loro bel piacere.’</p>
<p>E così abisognò smontare ivi collui, l'onore e la buona accoglienza si lascerà. Dinanzi eravamo stati bene ricevuti, non meno la sera con lieto e buono viso ci ricettò. E smontati, mentre che l'ora della cena sopravenne, noi così a piè per la villa lungo quel fiumicello a piacere n'andamo, il quale none fu poca recreazione vedere quell'acqua così chiarissima correre e tra variati sasseregli che 'l fondo coprivano, che se Narcisso in quel luogo fusse passato, non gli sarebbe bisognato andare alla fonte per ispecchiarsi.</p>
<p>Venuto l'ora del desinare, con molta buona cera fumo messi a tavola e non come luogo di villa, ma come stato fusse avisato di otto dì dinanzi e in una buona città l'apparecchio sarebbe stato bastante, sì che cenato di buono appetito e di buone cose v'era, e tra l'altre quello che tutto passa, il buono viso, sì che per più rispetti noi stemo benissimo. Così poi nel dormire in bonissimi letti ci misse. Sì che la mattina seguente, levatici e ordinato per volere montare a cavallo, per ogni modo voleva che noi rimanessimo a desinare, con dire che poi a nostro piacere andremo a bonissima ora. E 'l Signore, che pure desiderava essere alla Sforzinda, e ancora a me pareva mille anni, diterminamo di partirne e così montamo a cavallo. E ringraziatolo molto, lo lasciamo, non che a lui non fusse molesta la nostra partita, e con piacevole parole e amorevolezza gli toccò la mano il Signore, e facemo dipartita e cavalcamo via con la nostra guida.</p>
<p>Noi venimo sopra uno colle, il quale superava la valle Inda, e sguardata tutta ci si scoperse, e fermatici a riguardare il paese tutto, ne gloriamo, massime di vedere la città nuovamente fatta e 'l paese intorno essere sì bello e ameno; e così con questo piacere calamo giù al piano, andamo là alla Sforzinda. Giunti con allegrezza non piccola di tutti, il figliuolo di Carindo, il quale aveva nome Calidoro, il quale era stato nostra buona guida, mostratogli tutta la città e gli edificii fatti, gli donò non piccolo dono. E accompagnato lo rimandò e a suo padre molto ringraziando della sua buona amorevolezza e cortesia la quale verso di noi aveva usata: ‘E così ancora quando passerai dalla villa dove l'altra sera alloggiamo, salutami il nostro Filomoni e di' ch'io sono al suo piacere, e così a Carindo tuo padre mi conforta e di' che ci venga uno dì a vedere, nonistante che lo verremo bene a rivederlo presto.’</p>

<trailer>EXPLICIT LIBER DUODECIMUS</trailer>

</div2>

<div2 type="capitolo">
<head>INCIPIT LIBER TERTIUS DECIMUS</head>


<p>In questo terzio decimo libro tratteremo di ponti di legname e di pietre e d'alcuno altro edifizio.</p>
<p>E così come si fu partito il figliuolo di Carindo, il mio Signore disse: ‘Che diterminiamo fare? Prima che altro si faccia, saria forse il meglio d'avisare il Signore mio padre di questi siti che abbiamo trovati, e poi secondo gli parrà che si faccia e noi faremo. In questo mezzo faremo fare questi ponti e forse qualche altra cosa.’</p>
<p>‘Signor sì, che gli è buono che se n'avisi il Signore vostro padre, fate fare la lettera.’</p>
<p>‘Non la voglio far fare ad altri, io voglio che tu la scrivi tu: perché tu hai veduto, tu saprai meglio narrare la cosa in che modo sta. E come l'arai fatta, mosterra'mela e poi la manderemo, sì che fa' presto.’</p>
<p>Benché a me pur fusse fatica lo scrivere, pure per ubidire il Signore, mi missi a scrivere.</p>
<p>‘Signore, il tenore della lettera si è questo, Signore leggetela: se a voi pare stia bene, mandatela; se none, noi ne faremo un'altra.’</p>
<p>‘Leggi pur tu.’</p>
<p>‘Illustrissimo principe ed eccellentissimo Domino, padre mio amatissimo, quantunque noi siamo occupati nell'ordinare e fare questi edificii i quali quando la vostra Signoria sarà qui vedrà cogli occhi quello s'è fatto, il perché al presente non vi voglio narrare, ma solo di alcuno luogo e sito, il quale abbiamo a questi dì passati trovato, qui non troppo di lunga, i quali siti e luoghi son questi, cioè...’</p>
<p>‘Be', non bisogna che tu legga più in giù: tu hai detto secondo noi abbiamo veduto?’</p>
<p>‘Signor sì.’</p>
<p>‘Ben basta.’</p>
<p>‘Io vi leggerò almeno questa partita di sotto: Avete inteso, Signore, e' siti che abbiamo trovati, e anche per lo disegno vi mandiamo potete comprendere meglio l'essere di quello vi scriviamo a parole, sì che rispondete quello ve ne pare. Allo architetto nostro pare e anche a me che in questi luoghi starebbe bene di edificare qualche cosa, considerato e' luoghi essere atti e ameni, sì che la vostra Signoria ha inteso. Sta ora a voi a diterminare quello volete che si faccia e che più vi piace. Data nella nostra nuova città a di primo di maggio, anno primo della sua edificazione.’</p>
<p>‘Sta bene, ripiegala, che ora la voglio mandare via.’</p>
<p>Ripiegata e suggellata fu mandata al Signore.</p>
<p>Ricevuta, subito la lesse e inteso quello conteneva la lettera, molto gli piacque. La risposta sua fu questa: ‘Abbiamo inteso quanto ci scrivi de' siti da voi trovati, i quali a noi molto piace, ma altro non voglio diterminare per infino non vengo là, perché voglio vedere coll'occhio, sicché attendete pure a spacciare quegli edifizii che principiati sono da dovere al presente fare. Come sono fatti, avisatemi e io verrò, e poi ditermineremo quello s'arà da fare.’</p>
<p>Inteso quanto la sua Signoria ne scrive, non altro facemo, se non che 'l Signore disse che a ogni modo voleva fare i ponti sul fiume Indo e su l'Averlo. Sì che mi disse: ‘Fa' qualche bel disegno, ché io intendo di fargli che sieno begli.’</p>
<p>‘Signore, io n'ho veduti alcuni begli antichi e hone veduti moderni ancora in più luoghi, sì che dite in che modo volete si faccino.’</p>
<p>‘Io mi maraviglio di te: tu vai ragionando moderno; io ti dico ch'io gli voglio al modo antico, se già questi moderni non fussono più begli.’</p>
<p>‘Voi n'avete visti, credo, degli antichi e de' moderni.’</p>
<p>‘E' può essere, ma io non gli ho tenuti troppo a mente. Egli è vero, io ho veduto quello di Pavia e quello di Mantova, ch'è molto lungo; sono bella cosa, piacemi che sono coperti. Honne veduti a Firenze quattro che sono ancora begli. Ancora, passando una volta da Rimine, passamo sopra a uno ponte che v'è, il quale intesi ch'era bello, e dice ch'era fatto anticamente, ma io ero tenero d'anni, in modo non mi ricordo, neanche queste cose gustare non potea.’</p>
<p>‘Signore, io gli ho ancora tutti questi veduti: sono begli, ma nulla hanno a fare cogli antichi.</p>
<p>Quello che dite che è a Rimino è molto bello. Ma io n'ho veduti ancora a Roma, i quali sono in sul Tevere, massime quello ch'è sotto la sepoltura di Adriano, cioè castel Santo Agnolo, e il quale oggi dì si chiama il ponte Santo Pietro. E ve n'è ancora un altro che si chiama il ponte de l'Isola.’</p>
<p>‘Come, ècci isola in Roma?’</p>
<p>‘Signore, ell'è nel Tevere ed è grande assai, un'altra volta vi dirò in che modo è e come. Un altro ancora il quale si chiama il ponte Santa Maria, ancora questo è bello, ma quello di Santo Pietro più mi piace che nessuno di questi altri. Più che sieno sani non ci se ne vede. Vedesi bene le vestigie di tre altri, come è quello di Santo Spirito, e quello che si chiama Ponte Rotto; èvi ancora un poco di vestigie di quello che Orazio fece rompere nel tempo che Porsenna fu a campo a Roma. Poco di questo si vede, se non quanto si dice; e anche per scritture si truova per Valerio e per Tito Livio, e altri ancora ne fanno menzione.’</p>
<p>‘Io arei caro che tu ne disegnassi uno o due, secondo che a te pare che sia più bello; e poi faremo quello che più ci piacerà.’</p>
<p>‘Sono contento. Io vi disegnerò in prima quello di Roma, cioè quello di Santo Pietro, il quale sta in questa forma. La sua grandezza Si è cento cinquanta braccia lungo, e largo da l'uno pilastro a l'altro braccia quattordici di distanza. E sono grossi questi pilastri delle pile, cioè quegli principali, braccia tre e uno terzo? E nel mezzo de' quali, cioè tra l'uno pilastro e l'altro, sono <corr resp="ed">altri</corr>, come vedete qui disegnato, pilastretti che reggono il parapetto. Questi sono per uno verso uno braccio e pell'altro mezzo braccio e sono alti come vedete qui disegnati <corr resp="ed">e sono di distanzia d'uno braccio e mezzo</corr> di lunga l'uno all'altro, sì che ce n'è di questi pilastretti, tra l'uno e l'altro de' grandi, sei, i quali sono qui disegnati. Ma perché meglio intendiate come sta il parapetto, sta in questa forma: potete intendere come stanno i pilastri grossi delle pile; come ho detto, sono di braccia tre e uno terzo, isportano uno braccio e mezzo in fuori e in dentro altretanto. Gli archi sono larghi braccia quattordici, e alti braccia sette dalla imposta, cioè dove comincia il suo tondo; e questi sono e' tre principali del mezzo. Gli altri due da canto sono di larghezza di braccia otto l'uno. Credo potete comprendere per questo disegno come debbono stare le pile inverso il corso dell'acqua: stanno in questa forma che voi vedete in questo poco disegno; pell'altro verso, come qui si vede, sono le faccie quadre, perché l'acqua non per quello verso lo può offendere. La forma sua è questa; vero, secondo ancora si comprende, si dice era coperta, ed è verisimile, perché ancora così si vede certi archi.’</p>
<p>‘Mi piace assai; veramente, questi antichi sono altrimenti più begli che non sono i moderni. Quello di Rimini, che tu di' che è antico, sta in questa forma?’</p>
<p>‘Quasi in questa forma, ma è più piccolo. Vero è che in questi pilastri ha certi tabernacoli dove, credo, stavano figure. Un'altra volta vel disegnerò.’</p>
<p>‘Sì, disegnane pure uno che venga a nostro proposito, e se ti paressi aggiugnerci qualche cosa acciò fusse più bello, fallo.’</p>
<p>‘Signore, io piglierò la larghezza del fiume, e poi ne farò uno a mio modo, secondo a me parrà istia bene.’</p>
<p>E così presa la larghezza del fiume, la quale era braccia dugento, el fiume era, come ho detto, colle rive alte e ferme di bonissimo terreno, e anche in parte uno tufo forte, che mai quelle rive, per piena che lo fiume avesse, si solevassino, sì che il ponte viene avere bonissime spalle. Io ho veduto, come ho detto, il ponte e misuratolo e honne fatto uno disegno e stava in questa forma e porta'lo a vedere al Signore. E vedutolo gli piacque e disse: ‘Io vorrei che tu mi dicessi le misure.’</p>
<p>‘Sono queste che appresso intenderete. Signore, il fiume si è in prima dugento braccia, del quale io ne piglio cento quaranta, e sì ne fo sette archi di diciotto braccia l'uno largo; e poi fo le pile grosse braccia dodici.’</p>
<p>‘E quanto vengono a essere alti questi archi?’</p>
<p>‘Sono alti dalla pelle dell'acqua braccia ventotto.’</p>
<p>‘Dimi, questi due palazzi che sono nelle teste, perché gli hai fatti?’</p>
<p>‘Questi palazzi io gli ho fatti per due cagioni: la prima, che sono spalle al ponte; l'altra, che sono begli a vedere.’</p>
<p>‘Piacemi, ma di che misure l'hai fatte?’</p>
<p>‘Sono quaranta braccia per ogni parte, e alti da terra per infino alle prime volte sono ventiquattro braccia. In ogni faccia fo uno arco di larghezza di braccia sedici, e l'altezza sua si è ventiquattro braccia, cioè di questo arco. E così in su ogni canto resta braccia dodici; e su questi canti fo uno vano di braccia otto, e in questo vano fo una scala di braccia tre larga, in due di questi. Saliti su al piano, in questa sala io la partirò in due parti, cioè pel mezzo, e sarà due camere, di braccia dodici l'una, e l'altra braccia sedici. Questa sala n'arà un'altra di sopra, con un'altra volta, alta da questa braccia quattordici; e questa arà due altre camere al medesimo modo.’</p>
<p>‘A questo modo mi piace, da' pure ordine a procacciare le pietre presto. Come faremo aveme tante che bastino a fare questi ponti? Perch'io voglio se ne faccia tre su l'Indo e 'n su l'Averlo uno basta.’</p>
<p>‘Delle pietre non mancherà, perché innanzi andassimo io andai a fare cavare pietre, le quali saranno qui presto, e mentre ch'e' fondamenti si faranno, io le farò lavorare in modo e con tanti maestri che presto sarà fatto.’</p>
<p>‘Ben, poiche così è, presto, ch'e'fondamenti si facciano. Ma dimmi, il fondamento come fai tu che stia forte e che sia durabile, che per piena, neanche per altro venissi a mancare?’</p>
<p>‘In che modo farò io vel dirò, Signore.
Io voglio ordinare certe casse di legname le quali saranno fatte in questa forma: sarà l'una per uno verso braccia quattordici e pe l'altro ventiquattro; e queste bisogna che sieno di buono legname, il quale sgonfi all'acqua, acciò sta ben serrato. E perché ancora non abbia cagione di doversi smuovere, io le farò in più luoghi punte di ferro, come si fa a una saracinesca, acciò si ficchi nel fondo del fiume.’</p>
<p>‘Deh, per tua fé, disegnane un poco una come tu la vogli fare.’</p>
<p>‘Volentieri. Queste casse, come vedete, staranno in questa forma.’</p>
<p>‘Di che legname le farai?’</p>
<p>‘Di pioppo basta, saranno però bene calafate e bene le congiunture impegolate, come si fa alle navi.’</p>
<p>‘E non averanno fondo?’</p>
<p>‘Signor, no.’</p>
<p>‘Come farai?’</p>
<p>‘Quando l'aremo messa nell'acqua, quelle punte si ficcheranno giù nel fondo, come detto è; in modo si ordinerà che quando il fondamento di due pile sarà fatto, si sconnetteranno sanza avere a tirarle su intere.’</p>
<p>‘Ben piacemi, ma come farai a metterle giù?’</p>
<p>‘Farassi bene. Questo si farà in questa forma: in prima avere due navi, e faraccisi su uno castello di legname; e poi con quello metterla giù nel fondo del fiume.’</p>
<p>‘Questo vorrei ben vedere come tu farai e vorrei prima me ne disegnassi uno.’</p>
<p>‘Farassi il castello, starà in questa forma come in questo disegno inparte comprendere si può, non che così lo possiate intendere come quando sarà fatto. Il castello starà in questa forma come qui vedete disegnato, ma quando sarà fatto s'intenderà meglio che non si può per disegno dimostrare. Le navi saranno lunghe l'una braccia quaranta e larga sedici; e da l'una a l'altra sarà quanto è la larghezza d'una nave.’</p>
<p>‘E quando l'arai messa giù nell'acqua, come farai poi per murare il fondamento?’</p>
<p>‘Quando l'arò messa giù, io farò votare tutta l'acqua che sarà dentro nella cassa, e votata quanto sarà possibile, io vedrò il suo fondo e farò cavare: se troverò buono fondo da potere fondare, io lo farò; se non, farò ficcare pali nel fondo e da l'uno palo a l'altro in quel vano farò mettere scaglia di pietra, in modo saranno bene serrate, secondo si fa a Vinegia ne' fondamenti.’</p>
<p>‘Che, fanno a questo modo e' Viniziani?’</p>
<p>‘Signor sì' 'Molte casse debbono volere, esendo dentro nell'acqua.’</p>
<p>‘Signore, loro non fanno casse in questa forma, ma ficcano pali di lunga l'uno da l'altro uno braccio, e poi ficcano asse di là e di qua quanto vogliono fare grosso il fondamento. E poi votano l'acqua che è in mezzo di queste casse, e in quel mezzo ficcano i pali. E poi, fitti che gli hanno, mettono quelle scaglie, o vuoi dire rompiture di pietre, e poi di sopra mettono tavole di rovore grosse once due e di sopra a esse mettono pietre vive per in fino sopra dell'acqua, e di sopra murano di pietre cotte comunemente.’</p>
<p>‘E di che legname fanno questi pali, che sieno buoni e durabili?’</p>
<p>‘Ècci parecchi ragioni di legnami che durano sempre sotto l'acqua, pure che continuo stiano sotto l'acqua, ma se parte ne sta sotto e parte che vegga l'aire, si marcisce.’</p>
<p>‘Do, dimi, che legnami sono questi?’</p>
<p>‘Egli è la rovore, o vuoi dire cerro, ed è l'ontano, e ancora il pecce, cioè come quello che è come larice; questi durano assai nell'acqua.’</p>
<p>‘Tu, di che gli farai?’</p>
<p>‘Io gli farò pure di rovore, perché di questo n'ho veduto la sperienza, ché ho veduto di quello essere stato tempo infinito sotto l'acqua essere divenuto nero come carbone, essere più duro mille volte che se fusse stato fuori dell'acqua o sopra terra. Ché mi ricorda quando, in certa parte del fondamento della chiesa di Bergamo ch'io edificai, fu trovata una pianta sotto terra di braccia più di sedici, la quale essendo grande e difficile saria stato averla cavata fuori, e però fu lasciata stare e murato sopra. Essa era nera come carbone, sì che pensate quanto tempo questo legname era stato, che considerato quanto era sotto. E quello non era di dire vi fusse stato messo per qualche cagione, perché egli dimostrava i suoi rami come che quello per qualche via dovette allamarsi e cascare, perché forse in quel luogo doveva essere allora in spiaggia, in modo dovette o per pioggia o per altra via, o come s'andasse. E si vedeva essere cascato ivi e ancora inanzi che Bergamo fusse edificato; questo doveva essere, perché qui in questo luogo fu ancora trovata <corr resp="ed">una corna di cervo</corr>. Era pure ancora un'altra chiesa murata di sopra: benché moderna fusse, pure grandissimo tempo era che fu fatta, ben ch'e' fondamenti d'essa non andassino tanto sotto quanto vanno quelli di quella che è detta di sopra. E ancora nel medesimo fondamento poco distante da questo vi trovamo una pietra, fatta per uno pezzo d'uno arco antico, il quale grandissimo tempo era stato fatto innanzi. Sanza dubbio questo legno era stato in quel luogo assai tempo, e starà ancora, perché, come ho detto, gli murorono di sopra.</p>
<p>Sì che noi faremo ancora i nostri di questa medesima ragione di legnami.’</p>
<p>‘In nome di Dio, sia. Di che pietre farai questo fondamento, quando arai fatto questo ficcare de' pali?’</p>
<p>‘Se bisogno sarà, io farò nella forma che v'ho detto: messo su queste scaglie in questo modo, noi ancora metteremo tavole di rovore, e poi farò corso di pietre su in questi tavoloni, li quali staranno tutti chiavati, l'uno con l'altro empiombato. E poi a l'altro corso, cioè filare, di sopra da questo farò uno corso solo intorno; e mezzo in quello vacuo che rimarrà l'empierò di questa ghiara del fiume e di calcina; e così farò poi su a l'altro corso, medesimamente inchiavate tutte. Maisì che lascerò certe pietre più lunga l'una che l'altra, per cagione si ficchi in quella ghiara; e così sarà tutta inchiavata e impolisata, in modo che fiume mai per pioggia né per piena gli farà detrimento.’</p>
<p>‘Dimi, quegli ferramenti che tu metterai non se gli mangerà la ruggine intro l'acqua? E anche la calcina gli offenderà?’</p>
<p>‘Signore, le faremo di bronzo tutte quelle chiavarde, perché il bronzo né sotto acqua, neanche calcina nollo offende, sì che durerà grandissimo tempo. Poi, voglio fondare ancora da l'una pila a l'altra uno muro di lunghezza di dieci braccia per uno verso e pell'altro quanto sarà la distanza da l'una all'altra pila. E in questo metterò travi di rovore incatenati da l'una pila all'altra, in modo che bisognerà che 'l fiume meni via tutto il ponte a uno tratto: ché non vorrei che avenisse come alcuni che ho veduti, intra li quali ne vidi uno a Todi in sul Tevere, e ancora a Bergamo ne vidi uno in sul fiume non troppo lontano, il quale si chiama Bremmo; e solo per mancamento del fondamento n'è cascati due archi, che, se in questa forma fusse stato fatto, non sarebbe cascato; ché gran male è stato, perché era uno bello ponte secondo moderno.’</p>
<p>‘Mi piace, credo sarà fortissimo. Quanto più presto si può, si faccia; ma dubito di quegli legni, se gli muri nella calcina, non gli consumano.’</p>
<p>‘Io gli farò una medicina che non gli potrà nuocere.’</p>
<p>‘Come farai?’</p>
<p>‘Che innanzi ch'io gli metta, io gli farò tutti colla pegola impeciare, come proprio si fa a una nave.’</p>
<p>‘E questi muri che vuogli fare tra l'una e l'altra, quanto vuogli sieno alti?’</p>
<p>‘Solo di sopra dal fondo del fiume uno braccio e mezzo; noi abiamone per lo meno otto braccia d'acqua, sì che grande fondo a questo adunque bisogna fare, come dire uno fondamento per tutto il fiume.’</p>
<p>‘Maisì, guarda che non so come tu ti possa fare di fare quello <corr resp="ed">muro</corr> da l'una pila e l'altra.’</p>
<p>‘Faremo bene, ché ordineremo alle casse come dire due incastri, ché, quando sarà murato le due pile per infino al pari dell'acqua, io metterò tra l'una cassa e l'altra questi incastri, i quali missi nel medesimo modo come sono messe le casse; e votato l'acqua, come che le pile queste si fonderanno.’</p>
<p>‘Be', in nome di Dio sia. Fa' uno disegno così un poco in digrosso di questo fondamento tutto quanto ha a essere il ponte.’</p>
<p>‘Sarà fatto, Signore.’</p>
<p>‘Io t'ho inteso, starà bene pur presto.’</p>
<p>Fatti tutti i provedimenti che bisogno faceva, tanto di pietre quanto che di calcine e d'altre cose, legnami e ferramenti e tutto quello che era mestiero, fu dato principio a questo ponte. Preparate tutte le cose opportune, fu cominciato a lavorare con tanti maestri che prestissimo fu fatto e fornito di tutto quello che bisognava, e con palazzi alle teste nel modo che nel disegno fatto appare. Questo molto piacque al Signore e a tutti quelli che il vedevano. E così principiati gli altri due furono ancora loro espediti e prestissimo fatti tutti e tre questi in su l'Indo; e disse: ‘Io voglio che tu ne facci uno disegno di tutti e tre, e voglio che noi ne mandiamo al Signore mio padre; e ancora non si perda tempo, perché voglio ne facciamo uno in su l'Averlo.’</p>
<p>‘Ben, questi due bastano, perché questi due che stanno a uno modo ne basta mandare uno; ma quello di mezzo, perché è variato bisogna mandare, perché ha li palazzi e anche è doppio, sì che bastano questi due d'avanzo.’</p>
<p>‘Mandategli presto, acciò che gl'intenda.’</p>
<p>‘E anche si potrà mandare a dire per colui che gli porterà a bocca questi disegni, che bene gli sappia dare a 'ntendere.’</p>
<p>‘Bene, andra'vi tu. E in questo mezzo io farò lavorare quell'altro.’</p>
<p>‘No, Signore, io più presto scriverrò una lettera, la quale conterà in modo basterà.’</p>
<p>‘Fa' come ti piace.’</p>
<p>‘Perché io voglio essere qui, perché potrebbe venire qualche errore.’</p>
<p>‘Sì, scrivi pure.’</p>
<p>E così feci una lettera, la quale conteneva come stavano insieme i due disegni e tutte le misure conteneva in modo poteva intendere chiaramente ogni cosa. E così ci rispose che gli piacevano sommamente, altro non mandò a dire, se non che facessimo come a noi piaceva, e mandò che si mettesse di sopra dall'entrata delli ponti certe lettere, le quali contenevano il tempo che erano fatte e il nome suo del Signore e del figliuolo; e anche il mio volse si scrivesse, e il nome de' ponti. E li nomi de' ponti furono questi: quello di mezzo lo chiamò Ghephiracagli, e gli altri due l'uno chiamò<add resp="ed"><gap desc="sequenza di punti" resp="ed"/></add> e l'altro chiamò <add resp="ed"><gap desc="sequenza di punti" resp="ed"/></add>. Fatto questo, messo i nomi loro, ogni cosa ordinato, volle che io facessi il disegno dello ponte del fiume Averlo. Subito lo feci, il quale sta in questa forma: la sua lunghezza è solo cento cinquanta braccia, al quale io fo cinque archi di braccia sedici di vano l'uno, e le pile le fo grosse braccia dodici e mezzo delle quattro; le due da parte le fo dieci, e questo è fatto perché il fiume ha le rive di sasso al quale non gli bisogna altre spalle. L'altezza è, come sapete, quaranta braccia. La larghezza sua sarà braccia quattordici; e, come vedete, gli fo questi edificii quadri, i quali saranno begli a vedere e ancora utili. E saranno il loro quadro solo ventiquattro braccia; dall'uno all'altro sarà quanto è largo il ponte; e dall'uno all'altro edificio sarà uno arco, dove di sopra si potrà andare dall'uno all'altro. E questo arco sarà l'entrata del ponte.’</p>
<p>‘In questa forma mi piace. In questi luoghi ci potrà abitare persone?’</p>
<p>‘Signor sì, perché questo sarà di vano più di venti braccia, o venti braccia a punto dentro ciascheduno, dove che si potrà scompartire in abituri di sotto e di sopra in modo saranno comodi all'abitare.’</p>
<p>‘Orsù, sta bene.’</p>
<p>‘In cima ci faremo una figura per uno e forse ci faremo uno cavallo.’</p>
<p>‘Facciamo pur, poi quello ci parrà che stia meglio faremo.’</p>
<p>Piaciutogli la forma, fu dato l'ordine a ogni cosa che mestieri erano a fare questo ponte. E così con quegli ordini che usato erano alli altri, così a questo fu, e con prestezza, dati i modi, fu fabbricato di belle e grandi pietre in brevissimo tempo. Fatto questo disse: ‘Ora si può fare guastare quello di legname che è qui di sotto.’</p>
<p>‘Puossi guastare, ma perché egli è forte lo lasceremo stare tanto quanto durasse.’</p>
<p>‘No, a ogni modo si vuol guastare. Ma acciò se bisognasse farne nessuno in altro luogo, si vuole disegnare e torre le misure in modo che, quando bisognasse, si possa sanza avere a rifantasticare altrimenti.’</p>
<p>‘Io ne farò solo una partita, in modo che su in quella parte si potrà comprendere tutto, il quale sta come vedete qui disegnato. Io sono certo che pare difficile a 'ntenderlo come sta, ma quando s'avesse a farlo fare, si vuole avere persona intendente, ché lui intenderà presto questi legni come s'aranno a ficcare nell'acqua, perché, come qui si vede per questo poco disegno, questi legni sono incatenati l'uno coll'altro, in modo che quando l'acqua va più di furia, più sta fermo; perché, come si vede, questi legni principali sono appuntellati dietro a loro in modo che, quando l'acqua va più di furia più sta fermo; perché, come si vede, questi legni principali quando l'acqua più forte corre, sospigne, quegli vengono a serrarsi più forte l'uno contro l'altro; e per cagione si sono più dall'acqua difesi. Sono quasi in tre angoli, non però in tutto, ma hanno la maggior parte del triangolo, perché ha quello taglio contro a l'acqua; dove viene avere che l'acqua non truova la faccia piana, e non viene a offendere tanto del canto tagliente che ha. Dalla parte di dietro è piano, la faccia di rietro, e in quella è un'angontana, pure fitta in terra, in modo pure quando è spinta da l'acqua, quella si strigne più contro al terreno del fondo, e sta a questo modo come vedete qui, questo solo. Così poi stanno tutti gli altri. La misura della grossezza d'essi sono due terzi per ogni verso. Le incavallature d'esso sono mezzo braccio per quadro. E sono distanti di lunga l'uno da l'altro fitti braccia dodici per ogni verso, e così viene a essere largo il ponte; puossi ancora agiugnere uno braccio per parte, e verrà a essere poi braccia quattordici largo. Questo basti, quando s'arà a fare, come ho detto, bisogna avere persona intendente e pratica di lavorare legname, acciò cognosca e 'ntenda bene i legnami e che siano bene lavorati e bene ordinati e secondo il bisogno gli truovi lunghi, acciò che bene si possino sotto ficcare; e quanto più si ficcano a fondo, tanto meglio.</p>
<p>Questo basta in quanto a questo per vedere il modo, quando bisogno facesse, di farne qualcuno.’</p>
<p>‘Dimi, potrassi fare in altro modo?’</p>
<p>‘Signore, in più modi si può fare. Io vi dirò in che modo io n'ho veduti, come fu quello ch'io vidi a Todi, il quale fe' fare il magnifico Francesco Sforza, che in quegli tempi dominava quelle parti. Volendo lui passare il Tevere, per quegli luoghi altri ponti sul fiume non era che passare potesse colle genti d'arme; neanche a guazzo in quel tempo passare si poteva, e perché in quello luogo era stato pel passato uno ponte murato, o per male essere stato murato, o per la potenzia del fiume tanto egli era in ruina. Vero è che gli era rimasto due o vero tre pile, sopra le quali da uno suo, il quale in quelli tempi era tenuto assai sufficiente, o per voluntà sua o per suo consiglio che fusse, ordinorono in quello luogo farne uno in su sartie, cioè in su funi. Ordinati certi argani da l'uno canto e dall'altro del fiume, e tirato da l'una pila a l'altra forte quanto era possibole e in quella parte dove era maggiore distanzia, vi missono certi legni, i quali sostenevano i detti canapi. E sopra a questi quattro canapi fu di sopra poste asse, o vero tavole; e così fatto, fe' passare parte del suo esercito.’</p>
<p>‘Dimi se stava forte.’</p>
<p>‘Io non vidi passare le genti d'arme, ma era verisimile che dovessi molto smuoversi e tremare, perché, quando io vi passai innanzi alcuno dì che le genti passassono, tremava forte, e solamente persone a piè gli era su. Ora è da pensare come facevano, quando passavano gli cavalli, e così mi fu detto da molti che gli vidono quando passavano e gli è da credere che così dovesse essere.’</p>
<p>‘Dimmi, hai tu visti d'altra ragione?’</p>
<p>‘'D'altro modo non ho visti, se none in su le navi. Vero è che ancora io ho veduto a Roma scolpito nella colonna, la quale fu fatta a memoria di Traiano, nella quale è scolpito molte memorie d'esso. E intra l'altre c'è quando passano certe acque e vedesi fatti certi ponti in questa forma, il quale stimo sia forte. In che modo fussino fatti, credo fussino legni commessi insieme, come dire uno paio di seste nella forma che qui in questo poco disegno si può comprendere. E quando se n'avesse a fare nessuno, mi basterebbe l'animo di farlo che starebbe bene.’</p>
<p>‘Ben basta, quando scadesse di farlo, non dubito si farà che starà bene.’</p>
<p>‘Leggesi ancora ne' Commentarii di Cesare che lui ne fe' fare uno, che quanto più correva il fiume più stava forte. Credo stava nel modo di quello che dinanzi ho discritto. Leggesi ancora che alcuna volta ne faceva sugli otri de' ponti, i quali portava con seco. E in su le navi, come credo abbiate veduto, se ne fa assai di questi ponti. Credo che basti per al presente.’</p>
<p>Murati e forniti, che furono questi, n'avisamo il nostro Signore; lui subito venne, e giunto, volle vedere tutti quelli edifizii che erano fatti e tutti sommamente gli piacquono e disse che andassimo a vedere quel sito che noi gli avamo scritto. E così il dì seguente montamo a cavallo e cavalcamo a quello luogo e giunti ivi pareva che quelle montagne si giugnessino insieme. Quando vidde questo così fatto sito, gli piacque molto e disse che voleva che dove quelle montagne pareva si toccassino si facesse uno ponte e uno castello da uno canto e uno da l'altro.</p>
<p>‘Ma voglio tu ne facci prima uno disegno come siamo tornati.’</p>
<p>Andiamo via dove stati eravamo ne' dì passati, e veduto e notato quel sito, tanto gli parve bello e disse: ‘Per certo io voglio che noi facciamo qui uno porto, ch'io ho per oppinione che sarà degno.’</p>
<p>E così tutto lo volle notare e vedere, tutto il paese intorno, e vedutolo e notatolo tutto, disse: ‘Andiamo, ché voglio che noi ordiniamo di fare alcuna cosa qui in questo luogo, ma in prima voglio si dia ordine a quello ponte e poi a quello porto, il quale voglio che sia de' più nominati che nessuno altro, e ancora voglio che nel piano che è di sopra dallo stagno gli voglio fare una terra, che ho per oppinione gli starà bene in quel luogo.’</p>
<p>‘Non dubitate, Signore, che in quello luogo starà benissimo.’</p>
<p>‘E così tornati mi commisse ch'io dovessi fare uno disegno di ciascuno di questi. E così mi missi giù e di ciascuno secondo m'aveva commesso feci, i quali stavano in questa forma come qui si vede disegnato. 'A me piacciono, e parmi che saranno forti, secondo posso comprendere per questi disegni che tu hai fatti, ma pure ho caro mi dia a 'ntendere di che grandezza sono, e così il ponte, perché mi pare sieno due archi solamente di sotto, e così ancora le misure del tutto ho caro ancora intendere di che grandezza sono.’</p>
<p>‘Signore, le grandezze e le misure sono queste: la grandezza del ponte in prima è questa: perché il fiume in questo luogo si ristrigne in cento braccia, io gli fo due archi di quaranta braccia larghi l'uno; di questi due archi, che in prima si dimostrano nel fiume; la pila di mezzo è venti braccia grossa, e sarà alta dalla pelle dell'acqua braccia quaranta per infino alla imposta della volta, sì che l'altezza loro sarà di questi due archi braccia sessanta. Il loro vano sarà braccia <corr resp="ed">sessanta</corr>; e perché le ripe sono alte, come avete veduto, m'è bisognato fare questo arco solo, il quale è meno che mezzo tondo il quinto, acciò che s'apparecchi al piano del terreno, cioè della strada.’</p>
<p>‘Dimi, quanto è <corr resp="ed">alto il fiume</corr> in quel luogo?’</p>
<p>‘Dite voi l'acqua o le rive?’</p>
<p>‘L'una e l'altra.’</p>
<p>‘El fondo del fiume credo sia grande, perché si ristrigne assai, come vedete. Le rive sono alte braccia cento venti, sì che proprio viene a essere al pari terreno, cioè della strada, come qui per questo disegno si può intendere.’</p>
<p>‘Voglio mi dica ancora di questi castelli, perché a vedergli così paiono molto begli.’</p>
<p>‘Pure bisogna <corr resp="ed">molto</corr> bene intendere in prima ogni parte, perché questi importano assai.’</p>
<p>‘La misura e anche secondo gli hai scompartiti vorrei intendere.’</p>
<p>‘In prima, come <corr resp="ed">vedete</corr>, il ponte è fortificato quanto possibile, e perché il corso dell'acqua non abbia cagione d'offendere alla pila del ponte, io gli ho fatti questi due pilastri dinanzi, acciò che le piene e ' legni che menassi <corr resp="ed">il fiume</corr>, in prima percuota in questa che in quella dei ponte.’</p>
<p>‘Questo mi piace. Voglio che si faccino ancora alli altri ponti che sono fatti.’</p>
<p>‘Il ponte di sopra del piano terreno così è di lunghezza braccia dugento. Questi primi angoli, cioè canti, del ponte sono braccia trenta per uno verso e pell'altro quaranta. El ponte sarà largo venti il suo vano; e così gli archi saranno di quella medesima larghezza delle venti braccia; e così tra l'uno arco e l'altro sarà di distanzia di venti braccia, cioè quello di mezzo; ma gli altri di fuori, in fuori cioè braccia cinque, cioè questi che vengono dall'una testa e l'altra del ponte, i quali il loro fondamento viene a essere in questa forma, come proprio vedete qui.</p>
<p>L'altezza del tutto si è braccia cento in tutto: in prima gli archi sono alti braccia quaranta, e poi da la fine degli archi per infino all'ultimo piano di sopra si è quaranta altre braccia; e fra questa altezza del piano di sopra del piano infino alli archi si è due abitazione di altezza di braccia venti, computando la grossezza delle volte, le quali sono uno braccio e mezzo l'una; sì che viene a essere braccia diciotto d'altezza da l'una a l'altra. E in questi spazii si è camere e altri abituri e comodità appartenenti all'abitare. E così questi torricegli di sopra sono alti braccia venti, sì che in tutto viene a essere alto il ponte braccia cento.</p>
<p>In quanto al ponte avete inteso e veduto come sta.’</p>
<p>‘Sì, del ponte ho inteso assai; dimmi ora de' castelli.’</p>
<p>‘In prima le misure de' castelli: in quella loro altezza, per rispetto all'altezza del monte, sono molto alti.’</p>
<p>‘Questo tanto meglio, perché saranno più forti. Io al presente non posso stare qui, sì che fategli. Intendetevi pure insieme, in modo che poi stieno bene; e, come sono fatti, avisatemi, ché verrò qua, e poi faremo il porto a ogni modo.’</p>
<p>Partitosi il Signore, rimanemo il suo figliuolo ed io e andamo a ordinare il modo; al principio del murare, e ordinare, e preparare tutte le cose opportune andamo prestamente e principiamo in prima al ponte. E mentre che 'l ponte si faceva, li monti si spianavano, cioè le loro sommità, e spianato le sommità d'essi monti e in alcuni luoghi tagliati, massime in quegli luoghi dove la porta aveva a essere, e così adattati, andamo a misurare gli spianati monti, i quali il loro diamitro era uno stadio, sì che viene a essere la circunferenza tre stadii per ciascheduno, cioè mille cento trenta sei braccia, i quali erano intorno spiccati, eccetto che a quello di rieto dove aveva a essere la porta. La prima cosa che si facesse si fu che tutto il monte fu circundato d'uno muro, il quale era alto solo braccia sei, e questo era tondo ed era tutto pieno di torri intorno, distante l'una dall'altra circa a braccia quaranta, eccetto dove che aveva a essere la porta: queste erano dodici distante. Questo muro girava al tondo intorno al monte e questo muro dal canto dentro aveva quattro gradi da potere andare intorno e salire sopra a esso per andare intorno a' merli per tutto.</p>
<p>Disse il Signore, fatto questo: ‘Infino a qui mi piace, ora voglio che noi pigliamo uno quadro di dugento braccia, e voglio che questo muro sia grosso braccia dieci, e in su ogni canto voglio una torre tonda, la qual sia per lo diamitro braccia trenta; e questo muro sarà alto braccia venti e le torri quaranta. Voglio poi che facci un altro quadro di braccia cento per ogni verso, donde che mi avanza di spazio braccia trenta da questo a quello dinanzi, dove che <corr resp="ed">voglio</corr> sia uno portico in colonne intorno d'altezza di braccia dodici; e di sopra saranno stanze. E voglio che sia forte e che siano le colonne grosse d'uno braccio e mezzo per diamitro e alte in tutto, tra basa e capitello, braccia otto e uno braccio siano levate dal piano terreno.’</p>
<p>‘Signore, mi piace infino a qui tutto, ma a me pare più presto di fare il portico sollevato da terra queste otto braccia, e fare una volta di sotto intorno con gradi, cioè una scala intorno intorno, dove si potesse andare su le colonne e sul piano proprio del portico, acciò fusse tutto espedito. E di sotto si potrà abitare e di sopra dalle volte si potrà andare allo scoperto, e la guardia farebbono quegli che stessino nelle torri.’</p>
<p>‘Ben, mi piace, ma disegnami un poco di fondamento di questa parte, acciò ch'io intenda meglio.’</p>
<p>‘Io vi disegnerò uno fondamento di tutto il castello: voi vedete qui questo fondamento, pel quale potete comprendere tutto il modo come ha a venire. Come avete inteso e veduto, io fo questi portici in questa forma e questo primo portico io il fo alto, come v'ho detto, otto braccia, le scale e poi le colonne otto altre braccia e le volture degli archi tre: hai undici, e mezzo braccio gli daremo da piè e mezzo da capo, tanto che sarà in tutto dodici braccia alto. E di sopra sarà di grossezza di braccia due, tanto che in tutto viene a essere braccia ventiquattro.</p>
<p>Poi sarà l'altezza del parapetto e de' merli tanto che sarà in tutto circa a braccia trenta, e poi l'altro che seguita sarà circa a quaranta per infino al piano de' merli, e questo sarà il suo muro grosso braccia sei; in uno medesimo portico sarà dal canto dentro di braccia otto alto e largo della medesima ragione dell'altro, ma questo sarà al piano terreno, e di sopra saranno stanze e abituri, le quali saranno braccia diciotto larghe, e tra 'l portico e 'l muro della torre del mezzo sarà braccia dodici, nel quale faremo uno fosso di larghezza di braccia otto. E rimane tra il fosso della torre e il portico una strada di braccia quattro di terreno. L'altezza di questi abituri verranno, come ho detto, di braccia quaranta alte: le prime di sotto saranno alte braccia dodici e l'altre di sopra braccia sedici, e poi di sopra ancora altri abituri di braccia otto d'altezza; questi saranno ancora abituri di minore qualità e, come è detto di sopra, la torre si è quaranta braccia per quadro e 'l muro suo sarà grosso sei. In questo muro sarà una scala di larghezza di braccia due e dalla parte di fuori il muro sarà grosso uno braccio e quello muro dentro ti resterà tre braccia grosso. Questo quadro noi lo faremo alto braccia cinquanta e poi gli faremo uno tondo di sopra a questo di diamitro di braccia venti, e 'l muro sarà grosso braccia tre e alto braccia quaranta, il vano d'esso sarà, braccia quattordici, dove si potrà fare abituri; e benché di fuori sia tondo, si potrà ridurre al quadro dentro, acciò sieno quadre, e tutti questi abituri saranno in volta, e così tutto il castello sarà ogni cosa in volta.</p>
<p>Le scompartizioni di questa torre: di quindici braccia in quindici braccia per altezza nel mezzo sarà uno muro il quale starà nella forma di quello della rocca della città, di braccia tre, il quale nel mezzo arà uno vano d'uno braccio e mezzo, il quale sarà uno pozzo che andrà per l'ordine dell'altro antedetto di sopra. Poi di questo tondo faremo un altro quadro di braccia sedici per quadro, il muro sarà grosso braccia due e alto braccia cinquanta, sì che in tutto sarà questa torre braccia cento cinquanta, computata la sommità. In questa saranno tutte le comodità e bisogno che in simile luogo appartiene per abitare, e sì di luoghi atti al bisogno e sì ancora da dovere soccorrere quando bisogno facessi, i quali soccorsi si faranno per quel modo che è fatto quello dinanzi detto, cioè quello della rocca della città Sforzinda.</p>
<p>E così alla porta dinanzi, nella forma che qui appare disegnato starà con questo ricettacolo che all'entrare della porta si vede con uno muro doppio, il quale si partirà da questo antipetto e andrà giù nella prima entrata, lo quale muro doppio sarà in questa forma, cioè che saranno due e ognuno sarà doppio, e dentro si potrà andare quando bisogno fusse, e questi risponderanno alle torri tonde, come si vede qui per lo disegno qui fatto. E così dalla torre del mezzo, cioè la grande, per vie sotterranee si potrà andare a questa e ancora al ponte e dal ponte si potrà andare all'altro castello, e così dall'altro si potrà venire in questo pure per sotterranea via, le quali vie per disegno non si possono mostrare.’</p>
<p>‘Queste cose per infino a qui mi piace. Ma l'altro vuo' tu che sia in questa forma?’</p>
<p>‘L'altro alcuna cosa starà per altra via, e nell'altro modo che ho pensato credo vi piacerà.’</p>
<p>‘Nel nome di Dio sia, fa' uno disegno, in modo forte quanto sia possibile afare.’</p>
<p>‘Io ne farò uno, credo, che sarà in una forma più forte e più inespugnabile che si possa pensare per alcuno, il quale è questo.’</p>
<p>‘Bene, dammelo a'ntendere, perché quasi a me pare a similitudine dell'altro.' 'Signore, l'altro egli è vero che in vista pare a vedere quasi l'uno come l'altro, ma intenderete come sta dentro.’</p>
<p>‘Dimmi come l'hai fatto dentro.’</p>
<p>‘Dentro starà in questa forma: che 'l primo quadro dentro il suo fosso arà di larghezza braccia venti per lo meno, e dal piano terreno per infino all'altezza di venti braccia sarà alto il muro di questo quadro; e in questa altezza voglio fare una scala intorno. La quale scala sarà fatta in questo modo come ho detto: li primi circuiti staranno come questo altro, cioè il primo circuito sarà al tondo colle medesime torri e in quella forma propio, e così il secondo, cioè con quello portico dal canto dentro al medesimo modo dell'altro antedetto e fatto per infino a qui in questa forma. In quel resto di spazio io lascio uno spazio di braccia quaranta; vero è che sarà sessanta col fosso, dove che poi io fo il fosso di braccia venti largo, e poi piglio trenta braccia e una altezza di braccia venti, dove che questa scala sta di fuori e circunda intorno, come vedete qui disegnata. Ma ella starà in modo ordinata che quando l'uomo vorrà entrare gli parrà essere presto di sopra, e lui gli sarà più di lunga, e benché per lo disegno non così bene si possa intendere né bene comprendere, quando sarà poi fatto, voi chiaramente intenderete quello ch'io dico essere vero. E saranno di fuori questi gradi a guisa proprio del Labberinto, e così dal canto dentro nella medesima forma, e niente di meno in modo starà che chi presto vorrà entrare presto enterrà quando il padrone vorrà. Intenderete presto qui come starà, cioè in questa forma: che alla prima entrata, come vedete, sarà un ricettaculo con quattro torri tonde, di spazio di venticinque braccia per quadro, il quale questo è il suo fondamento, e così arà una entrata da potere andare al piano per infino a' piè della torre. E ancora a questa via, benché si possa andare presto a' piè della torre, e ancora chi non vorrà che andassi presto, ancora starà dentro per modo che gli bisognerà andare per tante volte quanto fa andare di fiori, cioè per quelle medesime vie e volte proprio come sta el Laberinto. E così entrato poi dentro, troverrete uno portico in colonne e ivi sarà una scala in modo piana e ordinata, che a cavallo si potrà andare infino di sopra a questa sommità; e ancora dentro nella torre ne sarà un'altra fatta in questo medesimo modo, cioè che si potrà andare a cavallo in su questa torre.</p>
<p>Queste cose esprimere in parole non si può, e anche per disegno è difficile a poterlo ben dare ad intendere, pur si può comprendere chi vuole un poco assottigliare lo 'ntelletto.</p>
<p>La torre dentro starà scompartita proprio come quella passata, cioè del castello della città Sforzinda e con tutte quelle scompartizioni, e pozzo, e altre comodità come quella proprio sopradetta.’</p>
<p>‘Questa mi piace, ma dimmi, quanto tu la fai alta?’</p>
<p>‘Io fo alto il primo quadro, cioè dal piano terreno per infino a' merli, dove comincia a tondo, sono braccia cento; il suo quadro si è quaranta,' e 'l tondo si è alto braccia ottanta, e 'l suo diamitro si è cinquanta, dove che viene a essere il suo circuito braccia cento cinquanta. Le mura del quale sono grosse braccia sei, dove che in essa grossezza si è la scala, e dalla parte dentro si è quadra colla scompartizione antedetta: cioè col muro di mezzo dove v'ha il pozzo, e la grossezza sua si è braccia tre: due di vano di pozzo e l'altre due parte sarà uno mezzo braccio per parte del muro; il vano che resta sarà una scala, la quale sarà proprio come ho detto in quella del castello.’</p>
<p>‘Bene, basta: che si dia ordine a principiare che si muri.’</p>
<p>E così, dato tutti gli ordini opportuni per murare e con velocità dato principio all'uno e l'altro de' castegli, e cavando in questo per li fondamenti di questa torre, quasi nel mezzo proprio trovamo acqua e non poca, della quale n'avemo molta allegrezza e utilità, ché 'l maggiore pensiero che ci dessino questi castelli si era l'acqua, della quale noi ne facemo in questa torre molte comodità, intra l'altre il pozzo, il quale, come è detto, andava per infino alla sommità; e poi di quella che usciva, perché era gran copia, ne mettemo per tutti i fossi e più ne facemo che per uno condotto ne menamo per infino a l'altro castello per via di condotto, e traversamo il fiume di sopra dal ponte. Parrà forse che a udire difficile sia che si dovesse menare l'acqua tanto distante, non è da maravigliare, perché non era se non due miglia da l'uno all'altro, e poi ancora era alquanto più basso. Ma quando non fusse stato, pure vi sarebbe andata, perché tanto sale l'acqua quanto discende, sì che l'uno e l'altro fu abbondantissimo d'acqua, e a tutti facemo il mulino dentro, perché l'acqua era tanta che era bastante e sufficiente a tutti questi bisogni e ad altre cose assai era comoda.</p>
<p>E così fatti questi due castelli nella forma sopradetta, e anche molto più parevano a vedergli fatti che a dirgli a parole, e anche per disegno non totalmente si può dimostrare tutte le sue parti, ma pure chi considera bene in sul disegno si comprende la cosa come ha a procedere. Sì che fatte tutte e due queste torri, molto a ogni persona piacevano per cagione del vario modo che era fatto, e massime questa per la sua entrata, che era così con quella scala ordinata, quelle volte, che per modo nessuno era possibile, se solo quattro persone gli fussono state e loro non avessono voluto, non vi sarebbe andato nessuno. E da questa torre si puote andare per via secreta e coperta per infino all'altra dell'altro castello, e così in essa si potrà andare dal Signore per nuova e segreta via, che benché per caso fusse stato che 'l castellano avesse voluto fare cattività, non poteva, perché, come dico, da le abitazioni sue proprio vi sarebbe potuto andare qualche persona che lui non glie n'arebbe potuto vietare.</p>
<p>Tu potresti dire, come disse Alessandro Magno a Zenocrate, quando gli diede ad intendere di fare quella città sul monte Libano, che lo domandò se gli era da potere seminare biada da vivere pegli abitatori, rispuose di no; e io dico il contrario di questo luogo, per cento persone che qui avessono a stare possono ricogliere pane e vino e olio quanto pe loro si possa consumare, e questo modo che per guerra o campo che intorno gli fusse, non può loro essere vietato che non seminino a loro piacere, come per lo sito si può comprendere.</p>
<p>Sì che forniti di tutto quello era mestier di fare in quanto al muramento, il Signore il mandò a dire al Signore suo padre. E subito, inteso quello avamo fatto, venne a vedere. E veduto e voluto intendere ogni cosa come stava e come erano ordinati, e da l'uno all'altro vuolse andare per le vie sotterranee, le quali per lo mezzo del ponte passavano. E così, veduto ogni cosa particularmente, disse: 'Per certo, a me pare stieno benissimo e molto mi piacciono e parmi che stieno forti da non potersi mai perdere, se gli uomini che gli guarderanno non vorranno essere cattivi. E questi non è dubbio che sono una guardia a questa valle dalla parte di sopra e così ancora dalla parte di sotto, ché, secondo ch'io ho compreso, su della torre che è tanto di lunga scuopre veramente; credo, quando il tempo è ben chiaro, la mattina si dee vedere gran pezzo infra mare.’</p>
<p>‘Signore, questo ho veduto io e più altre persone, che alcuna volta, quando sono que' begli sereni, si vede li monti della parte opposita del mare.’</p>
<p>‘Io lo credo. Mi piacciono assai. Ora è da vedere che altro c'è da fare; ché io intendo di fare che presto si abiti nella città, e anche qui in questi castegli; e che si guardino come si dee.’</p>
<p>‘Il figliuolo e io domandamo che nome voleva porre loro. Allora il Signore si volta verso un altro signore, il quale era venuto per amore e per benivolenza, e forse ancora per altre loro faccende.</p>
<p>Questo a me pareva uno uomo intendentissimo in più cose, massime in edificare pareva che ancora lui n'avesse sommo piacere, dimostrò essere intendentissimo molto in queste cose dello edificare. E voltatosi incontro al nostro signore, e' dice: ‘Signore, ogni cosa mi piace sommamente, ma questa torre veramente è bene intesa e ordinata a tutte quelle cose che s'apartengono a una torre a dovere essere forte. E veramente, quando io l'avessi a fare uno simile edificio, nonne in altra forma lo farei che in questa.’ E allora il Signore disse: ‘Io voglio vegniate a vedere la nostra città nuovamente edificata, la quale credo vi piacerà.’</p>
<p>‘Per infino a qui so che non mi può se non piacere per quello che qui posso comprendere, ché a vederla di qui pare stupenda cosa, per quello ancora che per questi castegli si può comprendere. Signore, io in queste cose mi sono dilettato molto, benché io non abbi fatti simili edifizii ma, come ho detto, io ho avuto piacere, e così ho ancora grande piacere di ragionare e di vedere, massime questi edifizii quando sono fatti al modo antico, ché veramente sono altrimenti fatti, e con altra grazia che non sono questi moderni.’</p>
<p>Rispose il Signore: ‘Signore, a me ancora piacciono assai, ma pure questi moderni ancora mi piacciono e paionmi begli.’</p>
<p>‘Signore, e' sono begli, ma egli ha a fare l'uno coll'altro quanto ha el dì colla notte. Ancora a me solevano piacere questi moderni, ma poi ch'io cominciai a gustare questi antichi, mi sono venuti in odio quelli moderni. Ancora io nel principio, se alcuna cosa facevo, andavo pure a questa maniera moderna, perché ancora il Signore mio padre seguitava pure questi modi.’</p>
<p>‘Ma come vi siete voi così aveduto di questo?’</p>
<p>‘Signore, egli è vero che pure io ho disiderato di mutare qualche foggia che fusse diferenziata; e ancora udendo dire che a Firenze si usava d'edificare a questi modi antichi, io diterminai di avere uno di quegli i quali fussino nominati; sì che praticando così con loro, m'hanno svegliato in modo che al presente io non farei fare una minima cosa che non la facessi al modo antico, e se vi ricorda quando la vostra Signoria fu in quelle nostre stanzette.’</p>
<p>‘Io le vidi bene e piacquonmi assai.’</p>
<p>‘Signore, allora c'era uno di quegli cortigiani, il quale in queste cose era molto intendente, il perché io lo ritenni con meco parecchi dì; il quale mi fece alcuno modello di legname di cotali miei edificetti che voglio fare per mia devozione.’</p>
<p>‘Chi era costui?’</p>
<p>‘La Signoria vostra gli parlò bene, ma perché forse lui era una persona non con troppe parole, e none in parole mostra il suo sapere, per questo non forse così vi ricorda. Ma quando la vostra Signoria avesse piacere di cognoscerlo bene, lo faremo venire, perché so che arei ben caro di compiacere alla vostra Signoria.' 'Io arei caro cognoscere lui e ogni valente uomo, e sono per certo d'avergli cari: quando uno signore s'abatte a uno che sia intendente, e fargli del bene, perché egli è scienzia di grande intelletto, e né sanza grande studio si acquista…’</p>
<p>‘Questo vostro mi pare non abbia perduto tempo a 'mparare. Altro non voglio dire al presente, perché è qui lui.’</p>
<p>E voltosi inverso me, e' pur disse alcune cose, e anche il mio Signore confermò, in modo ch'io mi discostai da loro, e uno pezzo parlorono sopra a' fatti miei; donde che per infino che noi fummo alla città, mai altri ragionamenti fu fra loro se non dello edificare. E così i ponti che noi trovamo molto gli piacquono; ed entrati nella città, volle particularmente vedere e intendere ogni cosa.</p>
<p>E vedute e intese tutte, disse: ‘Signore, a me pare vedere di quegli degni edificii ch'erano a Roma anticamente, e di quegli che si legge che in Egitto erano. Mi pare rinascere a vedere questi così degni edificii.’</p>
<p>‘E a me ancora paiono molto begli.’</p>
<p>‘Do, per vostra fé, Signore, perché credete voi che questa scienzia sia venuta così meno e che si sia così intralasciata l'usanza antica, poich'ell'era così bella?’</p>
<p>‘Dirovelo, Signore. Egli è stato per questo: che come le lettere mancorono in Italia, cioè che s'ingrossorono nel dire e nel latino, e venne una grossezza, che se non fusse da cinquanta o forse da sessanta anni in qua che si sono assottigliati e isvegliati gl'ingegni, egli era, come ho detto, una grossa cosa; e così è stata questa arte, che per le ruine d'Italia che sono state e per le guerre di questi barbari che più volte l'hanno disolata e sogiogata. Poi è accaduto che pure oltramonti è venuto molte usanze e ' loro riti, e perché di questi grandi edifizii non si facevano, per cagione che Italia era povera, gl'uomini ancora non si esercitavano troppo in simili cose. E non essendo gli uomini esercitati, non si assottigliavano di sapere, e così le scienze di queste cose si perdono. E venuto poi quando per Italia s'è voluto fare alcuno edificio, sono ricorsi quegli che hanno voluto far fare a orefici e dipintori, e questi muratori i quali, benché appartenga in parte al loro esercizio pure è molta differenzia, e che hanno dato quegli modi che hanno saputo e che è paruto a loro, secondo i loro lavori moderni. Gli orefici fanno loro a quella somilitudine e forma de' tabernacoli e de' turibili da dare incenso; e a quella somilitudine e forma hanno fatti i dificii, perché a quegli lavori paiono begli, e anche più si confanno ne' loro lavori che non fanno ne' dificii; e questo uso e modo hanno avuto, come ho detto, da' tramontani, cioè da Todeschi e da Francesi; e per queste cagioni si sono perdute.’</p>
<p>A queste parole continuo era il figliuolo del Signore, il quale veniva a essere genero di questo; si voltò inverso lui e disse: ‘Si vuole che voi vi dilettiate ancora voi in questi modi.’</p>
<p>Allora rispuose che gli piacevano altrimenti che non fanno questi moderni.</p>
<p>Allora il padre disse: ‘Io non so! E sì s'intendono pure insieme intra loro. Io ho dato il pensiero che faccino come a loro piace.' E così infra questi ragionamenti e molti altri ragionando disse il Signore: 'Se vi piace venire a vedere uno sito che abbiamo veduto, il quale a noi pare che starebbe bene uno porto.’</p>
<p>‘Signor sì; anche arò caro di vederlo.’</p>
<p>E così fu diterminato per lo dì seguente d'andare a vedere il sito sopradetto. Venuta la mattina seguente, montati tutti a cavallo pigliamo la via inverso il porto e andando pure ragionando sopra a questi ragionamenti di edificare, passati da' castegli, domandò come gli aveva posto nome. Rispose il Signore che altro nome ancora non gli aveva posto se none che si diceva pure i castegli. Disse allora: ‘E' si vuole pure porre loro qualche nome.’</p>
<p>‘Io sono contento mettere loro quello nome che vi piace.’</p>
<p>‘Bene, io ci penserò un poco.’</p>
<p>‘E così passamo via cavalcando, noi pervenimo al luogo sopradetto, e veduto tutto questo sito, molto lo lodò e piacquegli sommamente e disse: 'Per certo qui starebbe bene una terra, qui di sopra a questo sito di questo porto.’</p>
<p>Quando disse così, allora il Signore disse: ‘A me mi pare ancora.’</p>
<p>Il figliuolo riconfermò e disse: ‘Se piace alla vostra Signoria, io insieme coll'architetto l'ordineremo.’</p>
<p>Quando questo signore intese così dire, gli piacque e disse: ‘Signore, si vuole gli diate questa commessione, perché è cosa degna.’</p>
<p>Allora il Signore disse: ‘Io sono contento.’</p>
<p>E così a lui e a me fu data commessione di fare questo porto e ancora la terra. Così, veduti tutti il luogo, il sito, sì ritornamo indietro. E quando fumo a' castegli disse questo: ‘Poiché m'avete dato ch'io gli ponga il nome, io chiamerò questo da mano diritta Sciracagli, che vuol dire castello bello, e quello da man sinistra Acropogli, castello. Posti i nomi, cavalcamo via e andati alla nostra Sforzinda, la mattina seguente si partirono e' signori e noi colle commessioni date rimanemo.</p>

<trailer>EXPLICIT TERTIUS DECIMUS LIBER</trailer>

</div2>

<div2 type="capitolo">
<head>INCIPIT LIBER QUARTUS DECIMUS</head>



<p>Sì che in quest'altro libro si vedrà el porto e la terra ancora edificata. E rimasi lui e io insieme con varii modi e opinioni ne' nostri ragionamenti ordinamo il modo come a noi parve stessi meglio; e fatti e' disegni e con tutti gli ordini e' modi che a simile opera era mestiero, n'andamo al luogo diterminato; e giunti là a detto luogo, la prima cosa feci tendere le corde secondo il disegno lineato, il quale stava in questa forma come qui a presso si vede per disegno. E tese le corde, io dico al Signore: ‘Se vi paressi, saria forse il meglio che in mentre che si cavano i fondamenti, si mandasse prima al Signore vostro padre e che lui vedesse e se a lui paresse più in uno modo che in un altro si facesse.’</p>
<p>‘Maisì, che si vuole fare.’</p>
<p>‘Ben, per infino ch'io fo questo disegno voi commettete che si fornisca questi cavamenti per potere, come aremo la risposta, cominciare a murare.’</p>
<p>‘Così si faccia.’</p>
<p>‘Sì che io ho cominciato il disegno in questa forma come qui a presso si vede: in prima scompartiti i quadri, la distanza del nostro spazio, il quale era dallo stagno al piè dello monte circa di venti stadii, cioè due miglia e mezzo, presi di questo spazio circa di dodici stadii dallo stagno per infino a' piè del monte, e pell'altro verso presi di distanzia circa di trenta; alla nostra usanza la scomparti' in quadretti, sì come qui per questo disegno si può vedere; e acciò che meglio potessi intendere, io gli disegnai il sito, come che qui si può vedere disegnato. Subito il mandamo a vedere al Signore.</p>
<p>Non altro ne mandò a dire, se non che noi ne facessimo a nostro modo. Sì che, avuto noi la risposta, sanza altro intervallo di tempo incominciamo a murare i fondamenti di questa nostra nuova edificazione, la quale con grande prestezza e sollecitudine furono cavati i fondamenti. E nel cavare fu trovato uno sasso quadro, il quale era come dire una cassa grande di vilume di braccia tre, tutto pulito e quadro, che non pareva se none un pezzo intero; il quale vedutolo mi piacque, e fattolo scavare intorno e voltatolo sotto sopra, gli era scritto lettere antichissime ebree e arabiche e greche; e veduto queste mi piacquono e molto ci maravigliamo, e subito lo facemo condurre fuori del fondamento. E, trattolo fuori e riguardatolo bene dintorno, pure io gli discerne' un poco disegno che io compresi essere su quello coperchio commesso; e veduto non poterlo per altra via scoprire sanza forza – il coperchio, come ho detto, era tanto bene commesso che pareva, come è detto di sopra, tutto d'uno pezzo – feci trascrivere quelle lettere nella propia forma, le quali innanzi che altrimenti fusse tocco le mandamo al Signore. E quale, maravigliatosi, subito le fece interpetrare, e inteso la significazione d'esse, subito ne scrisse indietro che per infino che lui non venisse non si dovesse aprire, e che s'attendesse a murare, che infra otto o dieci dì vi sarebbe sanza manco. Sì che, inteso quello ci scriveva, non proccedemo più innanzi, ma con sollecitudine muramo tutti quelli fondamenti per infino al piano della terra, e facemo su ogni angolo una torre tonda come su l'altra era fatta, e in quella medesima forma ch'erano proprio quelle, senonché non erano di sì grande forma.</p>
<p>Le porte ne facemo cinque: la prima facemo verso la nostra antedetta città, la quale era su l'angolo segnato A, e l'altra facemo su l'angolo segnato D, da l'angolo A a l'angolo D sono nove stadii, da l'uno angolo a l'altro è di distanza di tre stadii; e un'altra e così ne facemo a l'angolo segnato H e a l'angolo segnato O ne facemo un'altra, a l'angolo segnato R ne fu fatta un'altra; e queste porte erano tutte negli angoli non retti, sì che in tutto furono cinque porte.</p>
<p>Volle il Signore non altrimenti fusse fatte queste mura neanche queste torri, se non nel medesimo modo di quelle che fece fare il Signore suo padre alla Sforzinda; e l'altra volle che da quella dirivasse, e se il sito fusse stato accomodato, così averia voluto che la forma della circunferenza fusse stata circundata di mura. E fatte, come ho detto, le porti e torri e tutto quello che a le mura di fuori appartenea, n'avisamo il Signore; e subito, inteso così essere fatto, presto montò a cavallo sanza altra dimora, e venne alla nostra terra edificata, parte per volontà di vedere essa e parte per la sopradetta pietra trovata, innanzi al suo termine venne. E giunto che fu, molto si maravigliò, sì per lo grande lavoro vidde noi avere fatto in sì brieve tempo, <corr resp="ed">sì</corr> per la pietra trovata.</p>
<p>Veduto, com'io ho detto, lui ancora questo sasso quadrato, molto si maravigliò e volle vedere dove e in che luogo fu trovato; e fattolo scoprire e guardato dentro gli era una cassetta di piombo, la quale era di grandezza d'uno braccio e mezzo e alta tanto quanto era il vano di questo sasso. Eragli ancora uno libro grande tutto d'oro, il quale era di grandezza quanto tutto el resto del vano di questo sasso, d'altezza di mezzo braccio, cioè grosso, e la larghezza quanto era alto il vano di questa concovità, la quale era uno braccio e mezzo dal coperchio al fondo, e stavavi messo dentro per coltello questo libro. E nel resto del vacuo erano due vasi del medessimo metallo ch'era el libro e alti quanto era il vano, cioè uno braccio e mezzo. E vedute queste cose, ognuno rimase stupefatto e anche molto allegri, veduto quell'oro.</p>
<p>Cavato fuori ogni cosa e aperto detto libro, il quale in nuova maniera era fatto – e fu una fatica inanzi potessino trovare il modo da poterlo aprire – e aperto, tutto era scritto a lettere greche, di fuori nelle tavole era scolpito degnamente. E i vasi erano ancora in bellissima forma antica e coperchiatogli, e i coperchi a loro convenienza. E cavate fuori tutte queste cose con grande allegrezza, con grande allegrezza le fe' portare al luogo dove era il suo padiglione, cioè allo alloggiamento del figliuolo. E giunti, e messe nel padiglione tutte queste cose, non altro volle che in quello luogo fusse se none il figliuolo e me insieme con lui. Allora aperse la cassetta del piombo, nella quale era dentro una testa d'oro con una corona con messovi su pietre fine splendientissime, e tutto il resto era di gioie di diverse ragioni di colori. Eravi fra l'altre cose una tazza coperchiata, tutta di pietra fine, la quale tazza era verde e 'l coperchio era rosso, la quale era adornata d'oro e dentro era una testa scolpita che rassomigliava la testa di quello Re' con lettere intorno<add resp="ed"><gap desc="sequenza di punti" resp="ed"/></add>pure in greco. Tutto il resto del vano erano pietre di variati colori, e così di variate forme: chi grandi e chi piccole, e queste erano tante che quelle della sacrestia di san Marco di Vinegia sariano parute poche, più che non parve a quello di Candia che tutte a mio tempo le rubò, neanche quelle ch'è a Roma a santo Ianni, colle quali sono adornate la testa di santo Pietro e di santo Paulo, che pure a mio tempo, sendo a Roma, furono da certi preti della detta chiesa rubate; e l'une e l'altre furono restituite, e quelli che tolte l'aveano con morte vituperosa finirono loro vita. Sì che, vedute tante gioie, tanto oro, molto c'allegramo. Scoperti i vasi, non altro che polvere v'era dentro, la quale stimamo per quell'ora essere polvere de' corpi morti e quasi furono tentati di gittarla via, senonché io dissi: ‘Nolla gittate, Signore, vogliate prima fare interpretare queste lettere che sono scritte su questi vasi, e poi si può fare come vi piace.’</p>
<p>‘Tu di' il vero, perché potrebbe essere forse la polvere di questo Re, che sarebbe male a buttarla via.’</p>
<p>Queste cose a rassettare non altro disse, se non che voleva ritornare e che noi attendessimo a fare tutte quelle cose le quali paressino a noi essere più belle e più degne, con questo che dove fu trovato quello sasso, a quella dirittura si faccia una memoria di questo Re. ‘Ma innanzi che altro si faccia, aspettate, ché voglio fare interpretare quello che tutte queste lettere dicono, e poi secondo la interpretazione noi faremo la sua memoria. Attendete pure alli altri edificii, e massime che questo porto si faccia il più presto che si può.’</p>
<p>E partitosi l'altro dì seguente, e tutte quelle cose portò, e noi a dare spedizione a quello che per lo Signore c'era stato imposto: la prima che si facesse, feci la scompartizione della terra, la quale sta in questa forma come per lo disegno si può comprendere. Come si vede la piazza essere in mezzo della terra, la quale io la fo grande due terzi di stadio e uno terzo larga con due altre da presso, nel simile modo che stanno le nostre altre antedette, e con medesimi ordini e modi delle maggiori parti delle cose.</p>
<p>In mentre che queste cose si facevano, il Signore scrive una lettera la quale diceva così: ‘Figliuolo carissimo salute. Così al nostro architetto dirai, e così ancora a te dico che stiate di buona voglia e attendete a fare cose degne, ché abbiamo fatto interpetrare le lettere, le quali sono scritte nel libro dell'oro e così tutte l'altre; abbiamo inteso tutto il tinore d'esse, infra l'altra cose la polvere che noi volavamo buttare via è una polvere che, ispendasi pure danari quanto si vuole, non ne mancherà, perché l'una d'esse è apropiata al Sole e l'altra alla Luna, la quale fa grande multipricazione in quello idio che tagliò la testa ad Argo che aveva cento occhi; e meglio abbiamo trovato, cioè il modo a farla, sì che state di buona voglia e fate pure cose degne e grandi, e non guardate a spesa nessuna e a fare cose perpetue, e massime la memoria di questo, il quale, secondo che queste scritture fanno menzione abiamo, fu uno valentissimo re, e segnali se ne vede; sì che di' che pensi qualche degna cosa, che voglio che sia a sua memoria fatta presto.’</p>
<p>Inteso il tenore d'essa, tutti fumo allegri. ‘Tu intendi quello che 'l Signore dice, sì che pensa qualche bella fantasia e che si dia ordine a farla più presto che sia possibile.’</p>
<p>‘Signore, io l'ho pensata, la quale a me pare che sarà delle più degne cose che mai fusse fatta.’</p>
<p>‘Dimmi che vuoi fare.’</p>
<p>‘Farò uno quadro di braccia quaranta, al quale dimosterrà cinque colonne alte venti braccia da terra, e poi di sopra le dette colonne metteremo pezzi di marmo, i quali sarà tra l'una colonna e l'altra; sotto le quali ne sarà poi una per mezzo, del diamitro di tre braccia. Questa sarà di bronzo, fatta in modo si potrà andare di dentro infino alla sommità; dove poi io ne scompartirò otto, le quali terranno altri marmi tra l'una colonna e l'altra, tra le quali viene a essere braccia sette di spazio tra questa colonna di bronzo e l'altre di marmo. La vostra Signoria può vedere come viene a essere per questo disegno, il quale qui a presso si vede.</p>
<p>La scala andrà dentro a questa colonna di bronzo, la quale è fatta a chiocciola, e nel tondo che fa questa scala, cioè quella colonna che l'uomo tiene in mano quando si sale, andrà l'acqua in essa e monterà, per forza della caduta grande ch'ell'ha, per infino alla sommità d'essa. Il quale, come vedete, il fondamento d'esse nel modo sono scompartite.’</p>
<p>‘Dimi, queste figure che tu fai qui, quanto sarà grande l'una?’</p>
<p>‘Sarà l'una d'altezza quanto le colonne.</p>
<p>‘Questo mi piace, ma vuolsi che 'l Signore mio padre lo vegga: se a lui piace, a me piace assai. In questo mezzo si potrà dare ordine a 'vere i marmi e quelle cose che bisogna per questa.’</p>
<p>Inteso la sua voluntà, ancora a me parve, scrissi una lettera e narrai alla Signoria sua tutte le misure come stava, e lui nel disegno intese tutto come aveva a riuscire. Riscrisse indietro che sommamente gli piaceva, e massime quella colonna di bronzo, donde che per essa si può andare nella sommità; così l'acqua per essa ancora può andare nella sommità. ‘Per certo sarà bella cosa quello marmo dove tanto degno e caro tesoro fu trovato; in quello luogo sta bene sotto alla piramida in mezzo di quelli leoni, i quali vogliono essere dorati, cioè di bronzo dorati. Io gli farei fare d'oro, senonché non vorrei che per a tempo qualcuno per avarizia gli guastasse, e così ancora la colonna, senonché per questo rispetto lascio. La fonte che viene di sotto, cioè al pari del piano della piazza, mi piace. Voglio che quella colonna sia intagliata di certe memorie, le quali ho trovate nel detto libro scritte, sì che fate d'avere buoni maestri e che faccino bene quelle figure del marmo, e ancora questa colonna e così e' leoni. Voglio ancora che in su la sommità di questa aguglia, cioè in sul pomo di bronzo <corr resp="ed">sia l'imagine sua pure di bronzo inorata</corr> a sedere sun una sedia, il quale da una mano tenga uno vaso volto sottosopra e dall'altra mano uno libro, e 'l nome suo scritto nel pomo con lettere grandi quanto maggiore si possono fare. Sì che fate che sia fatta con diligenza e il più presto che sia possibile. L'altezza sua mi piace di cento cinquanta braccia, e poi ancora la figura verrà tanto più alta, la quale si vuole che corrisponda alla grossezza e altezza della palla. Meno di dodici braccia non vuole essere, al mio parere, questa figura di questo Re.’</p>
<p>In questo modo mandò a dire il Signore, veduto che ebbe il disegno. Inteso la sua voluntà, noi con somma sollecitudine a tutto quello ch'era a fare bisogno fu preparato, tanto de' maestri quanto del bronzo e marmi.</p>
<p>E' maestri a' quali fu data commessione di questa opera furono tre. Secondo il disegno e l'ordine da me a loro dato seguitorno l'opera degnissimamente; e' nomi de' quali furono questi, cioè uno chiamato Donatello, intagliatore di marmi e pietre e di getti di bronzo; un altro chiamato Desiderio, intagliatore di marmi e di pietre; un altro chiamato Cristofano Geremia da Cremona; tutti e tre degnissimi maestri. I quali chi al bronzo e chi a' marmi furono diputati, e con molti compagni e maestri aiutati a fornire questa opera ci concorsono; con assai diligenza e magistero, secondo questi nostri tempi, fu fornita; e perché il mettere di queste colonne era difficile, gli fu aggiunto un bolognese, il quale per nome era chiamato Letistoria, molto perito in questi ingegni di tirare pesi. I quali modi e ingegni, quando tempo sarà, di tutti faremo menzione; mentre che questa si lavorava, alli altri edificii non si perdeva tempo. E in questo il Signore, disideroso di vedere questa per la fama d'essa che era andata, sanza altro avisamento fare, ci sopragiunse, noi non pensando della sua venuta. E giunto, da noi tutti con allegrezza e gran festa fu veduto, insieme con la moltitudine che quivi lavorava a una boce tutti gridarono: ‘Viva, viva il Signore!’</p>
<p>E veduto e inteso l'ordine e il modo di tutto, disse che ogni cosa gli piaceva. E poi domandò se ogni persona era stata pagata da qui indietro; fu risposto che avevono avere di otto dì, <corr resp="ed">ebbene</corr> sdegno e comandò che tutti fussino pagati ogni dì, cioè l'un dì per l'altro, secondo si faceva alla Sforzinda. E tutti in quello medesimo dì furono pagati ogni persona.</p>
<p>Pagati tutti, disse: ‘Questa memoria del Re che noi abiamo qui trovato vuole essere bella come io vi mandai a dire, perché lo merita; e vuolsi che in questa colonna di bronzo ci si scolpisca tutte le memorie sue, le quali sono degnissime, secondo che m'ha dichiarato il nostro poeta. Secondo lui vi dirà, così farete scolpire in questa colonna, e così guarderete quegli edificii e 'l porto che dice: se vi pare da dovergli fare in quella forma, fategli proprio per sua memoria come erano, e così voglio si faccino. Mentre che questa si fa, si vuole dare ordine al porto e questi altri edificii principiargli, o vero principali, e qui hanno a essere.’</p>
<p>E così si partì, e con noi rimase il suo poeta valentissimo in greco e in latino; trascritto tutto il libro dell'oro al figliuolo del Signore e a me, tutto iscolpito nelle pagine, la quale significazione disse che era in questa forma:</p>
<p>‘Io, Rex Zogalia – il quale in nostro volgare dioma vuol dire sapiente e ricco – come amaestrato in più scienze, lascio questo tesoro in guardia a te Folonon e a te Orbiati, che mai nessuno debba potere toccare questo tesoro per infino che non verrà uno, il quale dee venire di piccolo principio e per sua virtù acquisterà una signoria non piccola, il quale perché sarà magnanimo, poi che pacificato arà lo stato suo, si farà fare grandi edificii. Quando per lui si troverrà questo marmo e che lui ci sia presente, non fate né molesta ne impaccio nessuno, e andate per li vostri fatti.’</p>
<p>Quando disse queste parole, allora io dissi: ‘Signore, ricordavi quando fu rotto il coperchio che li usci fuori due farfalle, le quali parvono uno vento, tanto presto volorono via, e non ci fu pensato.’</p>
<p>Allora lo 'nterpetro si maravigliò forte, non altro disse se non: ‘Questi doveano essere quegli spiriti.’</p>
<p>E seguitò e disse: ‘Per certo costui dovette essere un valentissimo uomo in tutte le scienzie. Dice: Costui il quale questo troverrà sarà fortunato e bello di corpo e copioso di begli figliuoli e di formosa e savia donna, ma innanzi che venga a quella signoria, arà assai controversie; pure finalmente otterrà e sarà felice lui e ' figliuoli.</p>
<p>In questa altra pagina, cioè foglio, di sé e di suoi gesti e di sue cose degne e ancora c'allega per essemplo alcuno altro, i quali a' suoi tempi o poco innanzi dovevano essere.</p>
<p>Egli dice così: Io, Zogalia, Re di queste parti, perché truovo che questo paese debbe venire al meno, in modo che poca menzione ha a essere di noi, se non quando verrà costui che ho detto, e acciò che gli abbino notizia di noi, io dico qui d'alcuna cosa memorabile da noi fatta, per cagione, come ho detto, che quando verrà quel tempo sia notizia di noi e anche inciti l'animo a' posteriori che questo intenderanno di fare delle cose degne.</p>
<p>Avendo acquistate queste parti il mio padre con grande difficultà e fatica, lui essendo nell'arme amaestrato e così il padre suo ancora in questo medesimo amaestrato, per uno certo infortunio d'acqua che faceva nel passare collo suo esercito, pure come volle la fortuna ivi finì sua vita. Accadendo questo caso, tutti sbigottiti, il mio padre, che in quello tempo era giovanetto, lui ancora per quello tutto sbigottito, subito e presto riprese animo: vedendo non potere ricuperare suo padre, ricuperò l'animo. Fermatosi in quel luogo, disse a tutte le genti d'arme: Padri miei, voi vedete il caso mio e lo infortunio mio e ancora vostro a volersi contraporre a quello che piace alla fortuna e al superno Idio, il quale ha in podestà la vita e la morte; ma solo dobbiamo accordarci con la volontà sua, perché non è possibile risistere del contraporsi a lui. Il che io vi priego non mi vogliate abbandonare, ch'io non abandonerò voi. Voi avete bisogno d'uno capo e d'una guida, io nol dico perch'io meriti d'essere vostro capo e vostra guida, anzi voglio che voi siate mia, ma solo per l'amore portavate alla buona memoria di mio padre mi vogliate accettare per vostro figliuolo, e non vi voglia mancare l'animo perché sia morto, perché più che uno uomo non è morto. Sì che state di buona voglia e fermi, e se nessuno ad alcuna cosa fusse tenuto a l'antedetta memoria, da ora innanzi gli sia rimessa ogni cosa, tanto di debito quanto d'altra cagione. E perché ogni uomo ne sia certo, ecco qui il libro e li cancellieri. E di penna diede a tutti i debiti che alcuno avesse col suo padre.</p>
<p>Così ciascuno gridò con grandissimo pianto ad una boce che del caso occorso ciascuno colla vita sua, se stato fusse possibile, l'arebbono ricuperato, e che loro, poiché la fortuna gli aveva privati di loro capo e guida: Non altro capo, non altra guida, non altro Signore che te vogliamo!</p>
<p>E con queste parole e molte altre d'atto d'amore dissero dolersi del caso occorso con molte lagrime e sospiri e gemito fecero, finalmente dicendo che per infino che la vita durasse mai da loro sarebbe abbandonato.</p>
<p>Alle quali parole lui rispuose e disse: Ringraziovi molto della fede e amore la quale sempre in voi ho stimata e oggi solo in questa ora mi sono certificato; sì che io sono vostro, e quello che a voi pare che si faccia, e quella <corr resp="ed">via che vi pare</corr> abbiamo a tenere, secondo a voi pare facciamo. A questo tutti a una boce rispuosono che s'andasse innanzi a seguitare la 'mpresa per la quale la buona memoria passata andava.</p>
<p>Questo molto mi piace.</p>
<p>E così tutti in carità e in amore grande seguitorono la 'mpresa ordinata. Giunti con grande cellerità e animo al luogo dove il nimico era, furono alle mani; e dopo molta fatica e morte di molti uomini, finalmente ebbe la vittoria. Il signore che in quel luogo era a quella città acampato fu vulnerato e preso, e finalmente morto, il quale aveva nome Ciobra; era grande maestro ancora lui nell'arme, sì che questa fu la prima vittoria che mio padre avesse; poi si partì di quelle parti e al servigio d'uno gran signore che in quel tempo regnava in queste parti, il quale si chiamava Polifiammia. E perché, vedendo lui essere atto e sufficiente al suo bisogno per guardia di suo stato, dopo molto servire, lui avendo una figliuola, la quale a lui diede per sua donna, della quale ebbe me e molti altri. Sì che venendo lui alla fine della sua vita, per certi sdegni, come spesso accade, che nella mente gli erano per male lingue conceputo e per invidia, sanza altro testare passò di questa vita, sì che, essendo accaduto questo, e ancora uno paese il quale il mio padre aveva acquistato gli fu per modo oppressato, che fu costretto a doverlo abbandonare; sì che, questo accadendo e lui mancando, venne sotto la iuridizione della sua donna, perché altri figliuoli che questa quel signore non aveva lasciati. Dopo molto assedio della terra principale, che teneva costretti dalla necessità del vivere e sotto questo segno, vennono alla ubbidienza sua e, rapacificato quel popolo che per invidia d'altre signorie gli fu fatto assai guerre, pure come in molte altre era stato vittorioso, così di questa ancora la condusse in modo che ne seguitò buona e perfetta pace. Sì che lui poi, stando così in pace, si dilettò molto nello edificare e molti e varii edificii costruì, e massime in questa valle di sopra, non troppo di qui lontano una magna città; qui in questo luogo per me e per lui fu fatta un'altra con uno magnifico e utile porto il quale in questo tempo si chiamava <foreign lang="gre">λιμεν γαληννονοχαιεν</foreign>, e la città si chiamava <foreign lang="gre">πλουσιαπολισ</foreign> nella quale facemo alcuno edificio che mi piacevano assai e il porto, il quale stava in questa forma come il sito si può vedere. Questo sito non credo si debba mai per niuno tempo mutare, perché come questo si vede essere in uno tufo e anche colle ripe intorno, io fe' fare uno portico con colonne intorno o vero grandi di venti braccia l'una, e così intorno a l'acqua queste colonne circundavano e facevano portico; e dentro nel tufo, cioè nella ripa, feci cavare come dire magazzini; e tanto erano alte che a ciascheduna era una camera con una finestra inel tufo medesimo cavate, e fatto tutto in volta del tufo medesimo tagliate erano. Il quale portico di sopra era scoperto con uno parapetto dinanzi, che si poteva andare di sopra l'uomo a suo piacere, e questo seguita intorno intorno al porto con una scala da l'una e da l'altra parte che si potea salire su questo portico. Era ancora inciso, cioè tagliato dentro nella ripa di sopra da questo portico, una scala, in modo si poteva venire su nella terra e dalla nostra corte si potea andare, perché a quella dirittura era ancora l'acqua che viene per mezzo della terra; si andava per uno canale spartendosi per mezzo, dove che da l'una parte e l'altra del portico erano mulini e gualchiere, da panni e da fare carte e battere ferro, e molti esercizii per questa acqua si faceva. Poi era in su la bocca del porto, dallo scoglio che mezzo quasi viene oltra dalla bocca del porto, era da l'una ripa a l'altra uno ponte, il quale tanto era alto che le navi potevano sanza impedimento nessuno passare; e su per questo scoglio uno muro doppio infino all'ultimo d'esso scoglio, il quale nella sua fine era più rilevato di ben trenta braccia, donde che in quello luogo era uno castello di variati colori di pietre e porfidi. Come egli era fatto si può comprendere secondo si vede scolpito nel libro.’</p>
<p>Io allora dissi: ‘Sono scolpiti nel libro questi edificii?’</p>
<p>‘Maisì – disse – quello castello e ancora tutto questo porto con quello ponte nella propria forma che doveva essere scolpito ho fatti ritrarre da quegli proprii: eccogli qui.’</p>
<p>E sì me gli mostrò disegnati in su altri fogli, i quali a me molto piacquono. E anche al figliuolo del Signore gli contemplò e piacquogli molto e disse: ‘A me pare che si debbano fare in questa forma, proprio ogni cosa secondo qui è disegnato tu vedi: questo ponte, in prima, sta molto bene e molto stupendo parrà a vedere, e così in quegli tempi doveva apparere; sì che questo castello voglio si faccia proprio in questa forma, e ancora questo tempio, qui alla dirittura del ponte, e così questa torre tonda che è nel mezzo del ponte. Sarà meglio che, come ogni cosa è dichiarato, che tu vada a ritrargli dal libro dell'oro proprio, o vero gli ritraghi da questi.’</p>
<p>‘Dichiari pure ogni cosa, io andrò poi a ritrargli da quello proprio, e 'ntenderò meglio ogni cosa.’</p>
<p>‘Sì, chiarite pure l'altre cose.’</p>
<p>‘Dice che: Ancora dalla parte del fiume, alla dirittura del ponte, era uno nobile tempio il quale aveva fatto fabbricare il mio padre, quando ebbe acquistata questa signoria; e per reverenza e per rendere grazia a superna dei della concessa signoria, ogni anno in questo tempio faceva celebrare solenne uficio da' sacerdoti, e poi in quel dì medesimo faceva fare rapresentazione di battaglia, a dimostrare che per virtù d'essa e mediante la superna grazia aveva acquistata la signoria. E, dalla parte opposita del ponte, cioè dall'altro canto, il quale era uno luogo alto, e uno castello v'era edificato, il quale veniva a stare alto di sopra a signoreggiare tutto per rispetto del monte, il quale com'è ancora debbe essere. In questo tempio era molti ornamenti d'oro e d'argento e di bronzo, come erano le porte e altri ornamenti che accadevano di simile materia, e di varie dipinture ornato e scolture di marmi e d'altre degne cose, intra le quali gli era scolpito le sue vittorie e battaglie che aveva fatte. Questo era a l'entrata del portico, e dentro nel tempio era commesso di musaico di varie memorie delle superne virtù, ed era tutto di marmo e d'altri variati colori di pietre: sarebbe impossibile a potere esprimere bene come si stesse, chi intenderà queste cose il comprenderà mediante quello che è discritto qui e anche scolpito in questo mio libro, il quale io lascio a' posteri, acciò che possino avere notizia delle nostre cose.</p>
<p>Era ancora qui in questa nostra terra la nostra abitazione, dove che era ancora uno nobile tempio con una notabile piazza in mezzo tra il tempio e la nostra corte, la quale, perché a me pareva bella, io l'ho discritta e ancora fatta, acciò si possa bene intendere come stava, e così il tempio ancora, perché veramente era degno. Sanza dubbio io arei disiderato che fusse stato etterno, acciò che per tutti e' tempi si fusse potuto vedere, sì che avendo io questa dubitazione, l'uno perché non è cosa alcuna che sia sì durabile e sì perpetua che il tempo non la consumi e finisca, e ancora perché io ho calculato e veduto quello che di questa <corr resp="ed">regione</corr> aveva a essere, trovai che per guerre da gente barbere dovea per questo essere disfatto, sì che per questo io feci questa memoria in questo libro, il quale priego colui alle cui mani verrà lo conservi per una memoria, e non gli rincresca alcuna volta di leggerlo, e non guardi perché sia un poco lungo, che per volere narrare queste cose degne non si possono dire in poche parole, esendo assai cose.</p>
<p>La corte era in questa forma fatta come proprio qui si vede discritta e disegnata; egli era di questa grandezza il suo spazio: teneva quanto tutta la piazza per la sua larghezza, la lunghezza della corte, cioè pell'altro verso, era due volte tanto di misura, di punto uno stadio dinanzi e due di lunga, cioè pe l'altro verso, la quale veniva a 'ndare per infino sopra al porto, come si può intendere per questo disegno che qui si vede, la quale era tutta di marini di più colori. Il muro suo stava in questa forma fatto: la sua grossezza era quattro braccia e non veniva a essere se none uno braccio e quarto.’</p>
<p>‘In che modo era fatto questo muro?’</p>
<p>‘Stava in questa forma: che gli erano due mura appresso l'uno a l'altro di spazio d'uno braccio e mezzo, il quale a luogo a luogo era legato insieme con pietre, le quali venivano a essere tutti e due i muri e ancora il vano, le quali tutt'e due i muri, come ho detto, legavano. E in questa forma andavano dal fondamento infino alla cima in quella forma. E ancora in alcuno luogo si era una scala che andava infra queste due mura, e su per questo vacuo ch'era in esse erano cammini, destri, scolatoi d'acque, come dire di tetti che d'acque piovane e d'altre che per le <corr resp="ed">case</corr> s'usano. La scompartizione d'essa si è in questa forma come è detto di sopra: ell'è dinanzi uno stadio ed è spartita in tre parti, le quali parti sono cento venticinque braccia per parte. Il portico dinanzi è una di queste parti, la sua larghezza si è braccia dieci, la sua altezza si è braccia venti; in tutto sagliesi tre gradi da terra al suo piano; le colonne sono grosse uno braccio e mezzo, cioè il loro diamitro, e sono alte braccia dodici, la distanza dall'una all'altra si è braccia quattordici, uno braccio hanno di quadro, uno braccio di sotto, e la loro basa è uno braccio, e alto il piano del portico dal piano terreno braccia uno, con uno braccio di panca da sedere fra l'una colonna e l'altra, dove che in su questa panca stanno poste le colonne; e sette hanno di voltura gli archi, uno braccio di muro grosso di sopra, tanto che in tutto egli è alto quanto è detto di sopra. Di sopra da esso portico gli è una loggia scoperta con uno parapetto dinanzi bello, che su per esso si poteva andare da l'una parte a l'altra del casamento. Così come sta dinanzi verso la piazza così sta di dietro verso il porto. Entrasi per una porta del mezzo, la quale è larga braccia sei e alta dodici, ornata di molti intagli e gentili memorie di nostri passati, intra l'altre cose c'è la memoria del nostro antipadre, il quale per nome si chiamò Locuimo; e perché fu il principio di nostra casa, il mio padre volse che fusse scolpita la sua memoria per infino a lo 'nfortunio della fine della sua vita, e come che per certe nimicizie e brighe le quali aveano con certi loro vicini fu costretto di partirsi, e come uomo di natura e d'animo grande prese la via dell'arme, e così giovane esercitato il mestiere in brieve tempo, per sua sollecitudine e animo che aveva, venne a essere guida degli altri, così, con uno signore che in questo tempo regnava in queste parti con lui s'acconciò. E servitolo per alcuno tempo fattogli de' buoni servigi, uno dì essendo a una delle sue terre alloggiato lontana, dove che per stanza il signore stava, come accadde, per sue faccende andava a parlare a lui e solo con uno suo ragazzo si misse in via, e cavalcato un gran pezzo, esendo il caldo grande, lui per rinfrescarsi un poco e ancora e' cavalli, ad una certa ombra d'una quercia smontò e come è d'usanza de' soldati, e' cavalli accomandò al ragazzo che cavasse loro le briglie e lui lasciasse un poco dormire a quell'ombra. E così a quell'ombra s'adormentò e in quel dormire lui parve che Marte idio delle battaglie gli dicesse: Lieva su e va nel regno de Gliacici, che ancora di tuoi discendenti verranno alla degnità reale. Lui in queste parole svegliatosi, tutto sopra pensieri entrato, e perché in quelle parti guerra si faceva lui come uomo bellicoso e mal volentieri stava in ozio, diliberò di domandare licenzia al suo signore, e così come diterminò così fe'. E avutola, e con buona licenzia e con doni da lui ricevuti si partì, e in quello regno si trasferì; e dopo molte controversie di prigioni e di martorii finalmente pur risulse a dignità, in modo che mio padre ebbe principio di signoria in quelle parti. E così i suoi gesti in questa porta erano scolpiti.</p>
<p>Entrati dentro a questa porta, poi si trovava uno cortile grande di braccia cento venti pell'uno verso e pell'altro ottantasei braccia, tutto in colonne alla medesima misura di quelle di fuori, e tutto ornato di belle pietre e marmi. E poi, secondo che qui per questo si può intendere, la sua scompartizione delli abituri era sì scompartita, in modo che tutte le comodità che una simile casa dee avere a questa non mancava alcuna cosa, con uno orto nel mezzo di grandezza di braccia trecento venti per uno verso e pe l'altro cento cinquanta, con uno portico intorno fatto in colonne, similmente fatto come gli altri chiostri dal canto dentro; e tutto era dipinto a degne memorie antiche e moderne, le quali erano da degnissimi maestri fatte, le quali dipinture rapresentavano infra l'altre cose l'origine e principio che ebbono quegli Re d'Egitto e ancora d'altre antichissime memorie degne, come fu quella di Cirro, il quale per uno sogno che fece uno suo avolo, il quale sognando che la figliuola partoriva una vite che obumbrava tutta l'Asia, donde per sospetto e anche per consiglio di suoi savi diterminò di mai ritarla a uno de' suoi sudditi di non troppo grande affare; e comandogli che quello che partorisse gli fusse presentato, e così fu ubbidito. E presentato che gli fu uno putto, subito lo consegnò a uno suo satrapo, il quale era molto suo confidato, comandogli che lo dovesse far morire, lui ancora a uno suo guardiano di bestiame il simile comandamento fe'; e lui portandolo in una selva e in uno luogo più discosto lo lasciò sanza altro male fargli, credendo che le fiere lo mangiassero. Partitosi dalla sua abitazione si trasferì e, giunto, colla moglie del caso occorso gli narra, donde che lei, astuta come è usanza che molte volte sono su uno subito avedute, dice al marito: Ohimè, non si vuole che questo sia, più presto gli porta questo nostro e togli quello, perché forse ancora ne potresti avere assai bene, ché costui debbe essere nato di gran maestro. E finalmente tanto gli persuade che 'l marito glie ne acconsente e piglia il propio figliuolo e in quel luogo il porta, e ivi truova che una cagna l'aveva difeso dagli uccegli che non l'avevano mangiato. E così lo prese e il suo vi lasciò; e portatolo a casa come suo figliuolo proprio, la moglie e lui l'allievano. E quando questo putto fu nella età di circa d'otto anni, uno dì, come è usanza giucare con altri putti come loro fanno, fu eletto signore; infra gli altri in quel loro giuoco gli era uno nobile, donde che, disubidendo, subito lo fece alzare da cavallo e fecegli dare molte scoreggiate, in modo che piangendo a casa se n'andò. Il padre il domanda perché questo era stato; e dettogliele, l'ebbe molto a sdegno e al Re ne fe' querela, donde che mandato el Re pello padre e lui con seco menò il putto, il quale il Re domanda e dice: Com'hai avuto tanta audacia avere battuto quello? Rispuose arditamente: Perché m'avevano fatto signore, e lui non volendo ubbidirmi, gli feci quello che merita uno suddito quando non ubbidisce il signore.</p>
<p>Vedendo Astage re la risposta ardita e ragionevole, molto si maravigliò e subito il sangue si commuove, per questo cominciò forte a dubitare, perché ancora quasi gli parve che avesse similitudine di suo sangue, donde che subito mandò per Arpace suo satrapo, al quale l'aveva consegnato. Lui gli dice che l'aveva commesso al suo fattore che lo dovesse amazzare. Finalmente disaminato costui fu costretto a narrargli il tutto; di che Astage re fu molto turbato e il figliuolo di questo suo satrapo fece morire e cuocerlo e bisognò che lui mangiasse, e quello putto mandò in un'altra provincia, cioè Cirro, a governare, e fe' comandamento che nessuno gli potesse sanza sua licenza parlare, né lettere ancora gli fusse mandate. Passati più anni, il padre del mangiato figliuolo pure con grande astuzia gli mandò per uno suo messo in una lepre una lettera, la quale conteneva il modo del suo nascere e del suo essilio, donde, se voleva attendere, che lo farebbe signore. Lui, animoso e sdegnoso del modo che l'avolo verso di lui l'aveva tenuto, consentì alla sua proposta e in modo ordinorno che 'l Re venne a battaglia collui e Arpace, il quale era suo conducitore delle genti d'arine e capitano generale; donde che essendo alle mani, lui fuggendo, finalmente il Re fu preso da Cirro, il quale non altro male gli fe', se non che in quello medesimo essilio che lui l'aveva tenuto mandò lui. E prese la signoria di tutta l'Asia; e poi alla fine dopo molte guerre e battaglie fatte, andò contra a Tamari regina. E lei gli mandò incontro un suo figliuolo con molto esercito, con astuzia la ruppe e amazzò, e anche si misse nel suo paese in luoghi tanto aspri che volendo lui ritrarsi non poté; e dove che aveva avuta vittoria grande del figliuolo, lei lo ruppe e prese e 'l capo gli mozzò e in uno otro pieno di sangue il misse e disse: <foreign lang="lat">Sanguinem sitisti et sanguinein bibes.</foreign></p>
<p>Tutte queste memorie erano dipinte in questa nostra corte e ancora gli era come Semiramis, conquistò il regno e molte sue memorie, tra le quali il suo nascimento, il modo fu nutrita; dicevano quelli d'Egitto che Semiramis nacque della dea Isis, la quale come si fusse ella fu portata quasi in quel modo come fu Cirro in uno luogo sterile e ivi lasciata, e dicevano che gli uccegli la nutricavano in questa forma: che, essendo per lo paese molti pastori, certi uccegli, quando mugnevano il loro bestiame, andavano e beccavano in quelle loro secchie del latte e nel becco lo portavano e a lei in bocca le mettevano; e a questo modo facendo la pascevano, tanto che venendo crescendo, così il cibo gl'ingrassavano, quando con ricotta o con latte quagliato; e poi con cacio la venivano in questo modo la nutrivano. E così seguitandola questi uccegli, e vedendo uno pastore questo continovo diportare questo latte, e ancora vedendo portava un pezzo di cacio in bocca, donde che guardando drieto a questo uccello vidde alla dirittura dove quello andava. Seguitando questo più volte, diterminò andare a vedere dove questi uccegli andavano, e tanto il seguitò che in quello luogo pervenne proprio, e veduta quella fanciulla in una tale grotterella, forte si maravigliò, massime essendo bella e formosa. Subito la prese e portolla a casa sua e come sua figliuola l'allevò. E crescendo costei sempre veniva più bella e più savia, donde esendo d'età grande da dovere avere marito a caso gli arriva uno satrapo del re Nino, il quale il mandava a rivedere sue faccende; capitò a casa di questo pastore il quale lui ancora era custodia del bestiame del Re, donde che veduta questa fanciulla, domandò quello che lui ne vuole fare. Rispuose che volentieri la mariterebbe a qualcuno. Disse allora costui: Vuo'lami tu dare a me?</p>
<p>Quasi mezzo credendo che lo gabbasse rispuose e disse: Voi non piglieresti mie figliuola.</p>
<p>A che rispose e disse: Se me la vuoi dare, in questa ora la sposo. Lui allora disse: Sono contento.</p>
<p>E così in quell'ora la sposò e menossela via, e stando insieme ogni dì gli cresceva l'amore verso d'essa. E ribellandosi una certa terra del Re, fu costretto andarvi a campo e intra gli altri ci andò el marito di Semiramis, il quale stato alcuno dì nel campo, per amore della moglie fu costretto andare dov'era e finalmente la menò in campo con seco. Stando per alquanto tempo a campo a questa terra e datole più battaglie e non potuto ancora avere sua intenzione il Re, uno dì fra gli altri dice Semiramis: Se Re vuol fare come diro io, mi dà il cuore che noi piglieremo questa terra.</p>
<p>Disse il marito: Che modo farai?</p>
<p>Lei gli disse. Riferillo al Re, e lui, piacendogli il suo aviso, la battaglia ordina e lei con una partita di gente se n'andò segretamente nel luogo più forte su per una montagna dove che non era dubbio, e d'altra parte fu stretta la battaglia e loro non guardando da quella parte, Semiramis prese il monte con quella gente, e finalmente furono costretti a essere sottoposti al re Nino. Di che vedendo questo, Nino, che per l'astuzia di Semiramis aveva avuta questa terra, la volle vedere, e vedutola per la sua formosità e anche saviezza s'inamorò di lei sì forte, che al marito la fe' domandare, e lui vietandola al Re, lo fe' morire, e per lui la prese per donna e per regina. Sì che, essendo fatta regina e stata più anni collui, gli fe' fare assai cose degne. Pure venendo a morte il Re, uno suo figliuolo piccolo gli rimase, il quale Nino era chiamato, e lei come magnanima finse il figliuolo essere lei. E ribellatosi uno certo suo paese, venendogli la nuova quando s'acconciava le trecce, senza fornirle d'avolgere s'armò, e contra quegli andò e conquistogli.</p>
<p>Costei fece molte notabili cose d'ogni facultà di guerra incontro a quegli che erano stati avversarii del marito e ancora altri, e conquistogli e ampliò e acrebbe molto la sua signoria. E ridottase fece di belle cose e grandi edifizii fabriccare, e massime la sepultura che fe' costituire pel marito, il tempio e la circundata Babillonia e le sponde d'una buona partita ne fe' fabbricare. Lasciamo stare di molti altri edificii che fece fare, cioè laghi, acquidotti e molte degne memorie, le quali tutte in questa nostra corte si rappresentavano in dipintura. Ancora poi come lei si fe' religiosa e finalmente morendo quegli d'Egitto l'adororono.</p>
<p>Eraci ancora di molti altri re di memoria come fu Sardanapallo, quando si gittò sul fuoco, come Cambisse s'amazzò se medesimo, come Oropastos, il quale fu morto da' suoi. Eravi ancora come quegli servi amazzorono il loro signore e poi per la differenza della signoria che diterminorno che quello che prima vedesse il sole fusse signore. Sì che, essendo pure uno di quegli che aveva conservato uno suo signore, quando furono a questo atto, si consigliò con questo suo conservato signore. Costui gli diè per consiglio che la mattina per tempo dovesse, come gli altri guardassero verso oriente, lui guardasse verso occidente, cioè verso le mura e li edificii alti della città; e così faccendo vidde prima il sole di nessuno altro. Per questo volsero sapere gli altri donde questa astuzia aveva avuta, intesono come da quello suo signore il quale aveva conservato da lui aveva avuto questo consiglio, donde che questo conoscendo gli altri servi che nobili erano più savi di loro, costituirono lui per signore.</p>
<p>Eragli ancora come Dario venne alla dignità d'essere re, pure per astuzia, perché diterminarono i baroni del reame d'Egitto che ciascheduno di quelli che questo contendevano dovessero montare a cavallo e andare al palazzo, e il primo cavallo che gridasse colui il quale vi fusse su fusse re, altrimenti non si potevano accordare; donde che per l'astuzia d'uno famiglio di Dario, menando la notte dinanzi il cavallo in quel luogo e una cavalla ancora, e facendola usare insieme, e così poi la mattina ancora dicono che quello proprio misse la mano dentro la natura della cavalla, e poi quando fu alla piazza presto gli stropicciò il naso, e ricordandosi della cavalla fremìtò innanzi nessuno degli altri; e per questa sua astuzia Dario fu eletto re.</p>
<p>E così altre degnissime memorie di quegli re e di loro gesti e ancora edifizii come furono quelle piramide le quali sono molto grandi ed etterne; eragli ancora la gran Tebe d'Egitto, la quale aveva cento porte, e finalmente tutte le cose degne di quelle parti.</p>
<p>In questa nostra corte si rapresentava ancora molte altre cose degne antiche. Era nel cortile una fontana in modo adattata che tanto alta quanto alta era la corte tanto buttava, perché l'acqua veniva tanto da alto quanto era la casa, e ancora più donde nasceva, la quale per condotto andava in cima della casa, la quale si spartiva per diversi luoghi: e una partita n'andava alla fonte, e così a tutte l'altre fontì n'andava; poi si scorrea di queste fonti nella peschiera dell'orto.</p>
<p>El giardino nostro il quale era nello edifizio, cioè nel mezzo, era grande come è detto dinanzi, con una loggia intorno, o vuoi dire portico, e con molti e variati frutti e pomi, aranci e cedri molto degni. Nel mezzo d'esso una bella peschiera grande di braccia quaranta per ogni verso, la qual si è tutta in volta intorno, dove che pesci potevano andare, e in modo era adattata che quando fusse bisognato si poteva votare tutta l'acqua nella detta peschiera, nella quale era varie ragioni di pesci e gran quantità. Le facciate di fuori della corte hanno pure varii ornamenti, i quali sarebbono lunghi a narare, in modo che era scompartita come si può vedere qui.</p>
<p>Gli era quattro altri chiostri non grandi quanto sono i due principali, che sono quadri, e questi sono braccia quaranta per ogni verso, tutti in colonne. E ciascheduno si ha una fonte, e sale, e camere, e cucine, e canove, e tutti gli altri luoghi oportuni a simile edifizio. Non voglio dire altrimenti sua forma, né sua ornamenti, perché assai si può comprendere il suo essere per lo disegno qui scolpito, e sì per le parole mie, le quali v'hanno data testimonianza d'essa e di sua forma e modo particularmente.</p>
<p>Perché a me parve la chiesa, o vuoi dire il tempio, bello, io ancora d'esso vi dirò, e ancora per disegno vedrete e intenderete la forma d'esso, il quale per la sua degna bellezza che a me pare che in esso contenesse lo feci scolpire questo nostro libro d'oro, il quale abbiamo lasciato per testimonianza di noi e di molte cose degne le quali in esso contiene. Sì che questo tempio era in questa forma fatto: in prima il suo fondamento era quadro di cento quaranta braccia per ogni verso, l'architetto del quale ebbe nome Onitoan Nolivera il quale mi narrò tutte le misure e ' modi di questo tempio. Era costui per patria notirenflo, e perché stava a' servigi nostri, io dilettandomi di questa virtù de l'edificare mi stava collui spesso per piacere d'intendere come faceva; e lui mi diceva tutto come voleva fare e, come ho detto, perché mi pareva cosa degna, io ho fatto memoria di tutto ciò che mi disse di questa edificazione in questo libro, e ancora mi disse. Se ben cercherete in questo libro, gli troverrete ricette di fare alcune cose che lui sapeva fare. Sì che lui mi disse e così viddi fare a lui e scompartillo in questa forma il disegno del fondamento, cioè in cento quaranta braccia per ogni verso in quadretti, cioè braccio per braccio tutto lo scompartì, e poi ne prese sessanta nel mezzo, da canto gliene restò quaranta per ogni verso. Questa partita di sotto si è come dire una croce, tutta in volta, con uno portico intorno, il quale era alto braccia ventiquattro e largo dodici. Le mura del tempio, la quali erano grosse quelle di fuori delle parete braccia tre e quelle dentro ancora tanto, e avevano queste pareti e così l'altre mura avevano uno braccio di vacuo, tanto che per lo mezzo d'esse si poteva andare per scala per infino nella sommità. Era adunque il vacuo di questo tempio cento braccia, spartito in tre parti: quella di mezzo era braccia quaranta il suo vano e quelle da canto erano trenta, ed erano alte solo quelle tanto quanto era il portico, perché tra la grossezza delle volte in tutto era trenta braccia; e poi di sopra a questo piano era ogni cosa equale, e per quattro scale di fuori si saliva di sopra a questo piano, come qui si può comprendere.</p>
<p>Riducevasi poi questo piano in questa forma; e tanto quanto era il portico, tanto era di spazio di sopra a questo piano; mi resta uno quadro di cento venti braccia per ogni faccia, il quale io lo trapartisco in questa forma come qui si può intendere, cioè spartisco in tre parti iguali di quaranta braccia per ciascheduno. Quella del mezzo la lascio netta di quaranta e così quelle di quaranta ne piglio tanto, meno quanto è la grossezza del muro, le quali feci grosse equalmente cinque braccia. Vero è che nel mezzo di queste mura feci uno vano d'uno braccio e mezzo, nel quale veniva a essere una scala d'andare di sopra per tutto l'edifizio, sì che così dispartita io avevo nove quadri che stavano in questa forma, e' quali erano in questa misura: che quello del mezzo si è quaranta braccia per quadro el netto, quelli da canto si è trenta braccia, quegli del mezzo da quegli da canto sono per uno verso trenta e pe l'altro quaranta, secondo si vede per numero qui disegnato. Io ridussi tutti questi quadri in otto facce e a dirittura di ciascuno de' quadri mi resta uno vano di forma d'una croce: quella parte che viene a dirittura per lo mezzo è larga braccia trenta per lo traverso e quelle che vengono a dirittura degli angoli, cioè de' canti, sono venti braccia, come qui stanno disegnati. Intra questa trebuna del mezzo e queste da canto, come si vede qui, gli è uno vano di venti braccia, i quali saranno come dire chiostretti da' quali rendono lume, e così viene in volta ogni cosa. L'altezza di queste volte si è le prime quanto elle sono larghe, cioè braccia trenta; e questo del mezzo era alto braccia cento in tutto; era di sopra a questa altezza di trenta braccia come dire una torre fatta pure in otto facce, con colonne intorno, le quali andavano alte sopra a questa del mezzo braccia trenta, e queste trebune de' cantoni andavano in tutto alte braccia sessanta; erano in questi chiostretti, come è detto, intra quella del mezzo e quella da canto braccia venti; erano in questi spazii le sagrestie, d'altezza di braccia dodici. L'entrate erano da canto delle cappelle che era nella trebuna grande, e così rispondevano a quelle de' canti. La forma d'esso si può comprendere per lo disegno il quale è qui discritto e disegnato in più maniere, l'ornamento del quale era in modo che, se non credessi che alcuno dicessi che io lo dicessi a voluntà, io direi. D'alcuno pure il dirò: chi lo vorrà credere, lo creda, e chi no, faccia come gli piace. Questo era tutto di marmi, i quali erano di più colori, bianchi, neri, rossi, e con grande magistero lavorati. Era tutto il pavimento di pietre di variati colori e di variati lavori; le porte erano tutte di bronzo scolpite di variate memorie degne e tutte dorate; le facciate da canto sono tutte di porfidi e marmi tarsiati e vetrificati, secondo che in que' tempi s'usava; era ancora tutto commesso a musaico di degne storie fatte per mano di bonissimo maestro; e la coperta di sopra era tutta di bronzo dorata; gli ornamenti degli altari tutti d'oro e d'argento. Dichiarandoci queste cose col disegno che noi vedavamo, a me pareva udire cose degne, benché impossibile paressono, pure a noi piaceva molto lo intendere di queste cose. Così il figliuolo del Signore come che a me sommamente piacevano, di che lui disse: ‘Per vostra fè, dichiarateci ancora più.’</p>
<p>Disse allora lo 'nterpreto: ‘Per al presente basta.’</p>
<p>Disse il Signore: ‘Andiamo a desinare e poi leggeremo ancora più.’</p>
<p>E andati a desinare, el Signore volle che tutti e tre desinassimo insieme, e così con questi ragionamenti desinamo, tra i quali fu solo di cose che questo libro d'oro conteneva. Domandato ancora se gli era su detto libro assai cose, disse di sì, perché era lettera' minuta e perché la lettera greca ha questa proprietà: che uno vocabolo ha più significati.</p>
<p>‘Bene, a me pare che si debba scrivere una lettera al Signore mio padre come che qui noi troviamo molti begli e degni edifizii discritti e anche per disegno si veggono, se a lui pare che questi si debbino fare nella forma che noi troviamo qui o pure altro modo.’</p>
<p>‘E così ancora a me pare.’</p>
<p>‘La lettera fu commessa allo 'nterpito, perché era valente uomo, il quale aveva nome Iscofrance Notilento, e scritta e subito mandata, noi in questo mezzo sollecitamo che tempo non si perdesse. E avuta la risposta della lettera, la quale conteneva che se si potessino fare più degni e più begli, che si facessino; se non, che meno che quegli non si dovessino fare. Inteso la risposta e la sua voluntà, principiamo a far quegli che avamo trovati in sul libro discritti nella forma propria e ordinatí. Io diterminai andare a vedere quegli proprii che erano scolpiti sul libro dell'oro, e montai a cavallo con licenza del Signore, e andai al Signore suo padre. Lui quando mi vidde disse: ‘Che vai faccendo?’</p>
<p>Io dissi: ‘Signore, io vengo per vedere un poco quello libro d'oro, se alla vostra Signoria piace, perché io n'ho veduti ritratti in sul transcritto che n'ha mostrato lo 'nterpito, i quali mi paiono una degna cosa; il perché io mi stimo siano molto più begli che quegli ritratti, arei caro vedergli.’</p>
<p>‘Sono contento, avisandoti che è vantaggio tanto quanto è dal bianco al nero.’</p>
<p>E così andamo in una camera dove erano tutte le sue cose degne e care, e veduto questo libro, se innanzi m'era paruto bello, allora mi parve ancora molto più, il quale libro era grande de' maggiori ch'io vedessi mai, ed era in questa forma fatto: le tavole erano tutte d'oro massiccio, grosse quanto una buona tavoletta di legno, ed èvi su scolpito da uno canto queste immagine, le quali stavano in questa forma come qui su questo libro sono disegnate. In questo modo era la coverta e la forma di questo libro, e da l'uno canto e da l'altro era discritta una figura inuda, con una rivolta sotto uno piè, e aveva l'ali a' piè e a le mani e a le spalli, ed el capo era pieno d'occhi e d'orecchi, e da l'una mano aveva la discrizzione della terra e da l'altra mano teneva due bilance l'una seguale all'altra, cioè l'una alta e l'altra bassa; stava in atto di correre, aveva in capo una ghirlanda, aveva ancora uno filo legato alla lingua e uno a ciascuna mano e uno a ciascuno piè. E poi di rieto da esso gli era una figura nuda pure, in forma di femmina, la quale aveva intorno uno sottile velo e sedea su uno cuore, aveva ancora uno paio di zoccoli i quali parevano come dire di piombo in piè. Teneva in mano una bilancia eguali e da l'altra teneva tutti quegli fili che aveva in bocca e anche alle mani e alli piedi; aveva in testa una corona di puro oro.</p>
<p>Era la forma di questo libro di grandezza d'uno braccio pe l'uno verso e pell'altro due, ed era alto detto libro mezzo braccio; le tavole di fuori sono mezza oncia grossa l'una tra la cornice e 'l piano, dove che sono scolpite su queste cose; e le carte dentro dove che sono scritte le lettere erano uno ottavo d'oncia grosse l'una, sì che venivano a essere quaranta scritte tutte; e in margine disegnato, cioè intagliate, varie immagine di moralità, le quali tutte avevano scritto il nome loro. Lo interpreto ce le dichiarerà, sì che, veduto tutto e notato bene ogni cosa e ritratto tutti quegli edificii nel modo che stavano, i quali parevano a me molto degni e ben fatti, e così ritratti e veduto ogni cosa, presi licenza dal Signore, e ritornai allo nostro nuovo edificamento.</p>
<p>E giunto, con lieto volto fui dal mio Signore ricevuto, e ancora dal nostro interpreto, i quali mi amavano cordialissimamente; subito mi domandorno s'io avevo veduto il libro, io dissi che sì, domandoronmi quello me ne pareva, a che io risposi e dissi quello che n'era. Allora il figliuolo del Signore disse: ‘Attendete qui, ché per ogni modo domane lo voglio andare a vedere, e non dichiariate niente per infino che non torno.’ Andato il Signore a vedere il libro, noi sanza perdere tempo a' lavori principiati facemo seguitare.</p>
<p>Lui, stato non so che dì e veduto e 'nche inteso la voluntà del Signore suo padre, volle che noi facessimo ordinare la corte e ancora il tempio come in sul libro stava scolpito. E ancora volle che si principiasse uno castello e uno ponte grandissimo a traverso il porto, e così sopra il fiume, il quale si fondò su quello scoglio che spartiva la foce dell'Indo da l'entrata del porto; e questo arco facemo e ordinamo tanto alto, che molto bene le navi, per grande ch'ella fusse, poteva passare sotto questo arco ed entrare dentro al porto. Il castello, il quale facemo in prima in capo del ponte, il quale signoreggiava tutto el ponte, il castello sta in questa forma. ‘Acciò che 'l Signore mio padre intenda bene ogni cosa come sta, hai tu bene colta la misura del porto e anche del fiume, che si possa bene ogni cosa fare a misura?’</p>
<p>‘Signor sì' 'Quanto è egli in tutto la larghezza?’</p>
<p>‘Cento ottanta sei braccia, computando la larghezza del fiume e del porto; e tutta l'entrata del porto solo viene a essere circa a cento braccia, e 'l fiume è sessanta, lo scoglio che lo sparte è solo braccia circa venticinque.’</p>
<p>‘Ora mi piace, vuolsi dare ordine a fare questo ponte, e 'l castello ancora si vuol fare presto, ma a me mette pur pensieri fare questo ponte: in che modo farai tu, essendo sì larga questa entrata del porto?’</p>
<p>‘Faremo bene, ché io farò fare uno ponte in su le navi, e dallo scoglio alla riva <corr resp="ed">del monte gireremo uno arco solo e cusì da la riva</corr> del fiume per infino allo scoglio uno altro; e in quello medesimo modo faremo uno ponte in su le navi nel fiume, tanto che faremo il nostro arco sopra il fiume. In prima faremo uno pilastro in su lo scoglio, per ogni verso braccia venti, il quale in mezzo <corr resp="ed">averà</corr> uno vano di braccia quattro, dove faremo una scala su la quale si potrà andare infino alla sommità.’</p>
<p>‘Ben, disegnalo un poco, tanto che noi vediamo.’</p>
<p>‘Questo viene a punto come quello ch'è disegnato sul libro dell'oro, se bene ve ne ricordate.’</p>
<p>‘Io mi ricordo bene averlo veduto, pure lo vorrei rivedere un poco meglio.’</p>
<p>‘Eccolo qui: egli sta proprio in questa forma, perch'io lo ritrassi da quello proprio.’</p>
<p>‘Mi piace, sta molto bene. In questo modo proprio si vuole fare, perché starà meglio.’</p>
<p>Piaciuto e ordinato questo al Signore, fu con cellerità e prestezza de' maestri e di tutte le cose opportune e bisognevoli a questi edifizii, e così in questo tempo fornita di circundare le mura della città nella forma che dinanzi è detto, non lasciato niuna cosa mancare e così a questi ancora ogni cosa opportuna, come ho detto, preparata, con grande studio e sollecitudine fu dato fine a tutti questi antedetti edificii. Subito fatti, n'avisamo el Signore. Lui, inteso questo, presto mosso se ne venne al nuovo porto edificato, e giunto, veduti questi edificii e questo porto con quello ponte, e così per tutti i luoghi volle vedere a uno a uno; e tutto veduto e piaciutogli, disse: ‘Tutto sta bene. Ma su quello ponte vuole essere qualche lettera che chi entra nel porto intenda chi l'ha fatto e fatto fare, e 'l modo e 'l nome, e ancora il tempo, e 'l nome del Re che è stato principio e cagione di tanti begli edificii, e ancora la sua figura scolpita.’</p>
<p>‘Questo sarà ben fatto, Signore, e ancora la vostra ci faremo scolpire.’</p>
<p>‘La mia non bisogna.’</p>
<p>‘Come non bisogna? Sì, ci voglio fare ancora quella del vostro figliuolo, e ancora, se a lui piace, quella del vostro interpreto, perché è valentissimo uomo.’</p>
<p>‘Ben, fa' come tu vuoi, mettici ancora la tua.’</p>
<p>‘Signore, la mia c'è d'avanzo.’</p>
<p>‘Poiché tu ce ne vuoi far tante, facci pure ancora la tua.’</p>
<p>‘Ben, Signore, noi adatteremo in modo starà bene.’</p>
<p>Detto e ordinato, disse: ‘Qua su questo scoglio si vuol fare uno tempio che sia bello.’</p>
<p>‘Signore, e' si può fare, ma forse sarebbe meglio uno castello, perché mai per nessuno tempo si potesse per persona nuocere, e anche anticamente, secondo che in sul libro dell'oro è, v'era uno castello.’</p>
<p>‘Bene, uno castello si faccia nella forma che sia bello e forte di mura.’</p>
<p>‘El sito è forte.’</p>
<p>E così ci commisse che tutti quegli edificii che erano in sul libro dell'oro si facessono in quella forma come che proprio stavano quegli, e così si partì, e io insieme col figliuolo e ancora col nostro interpetro ordinamo quelle lettere e quelle figure che aveva commesso il Signore che si facesse. Allora disse lo interpetro: ‘El libro fa bene menzione che gli era certe figure scolpite e ancora lettere.’</p>
<p>‘Bene, vediamole un poco, perché forse si accomoderanno al nostro proposito.’</p>
<p>Veduto che figure erano, disse che era ne' pilastri del ponte in ciascheduno una figura, ed erano ritte in piè in uno tabernaculo, l'una il padre, l'altra il figliuolo; era scritto il tempo e anche il nome dell'architetto. E noi così ancora ordinamo, ché facemo fare due statue di bronzo dorate, l'una in forma di re, l'altra armata colla spada in mano, le quali erano poste in modo che chi entrava e chi usciva del porto le poteva vedere, secondo che qui in questo disegno si vede.</p>
<p>Disse allora il figliuolo del Signore allo 'nterpetro: ‘Per vostra fé, chiariteci un poco quello che dicono le lettere.’</p>
<p>‘Io vi chiarirò quello intendo di queste, perché ce n'è alcuna non intendo bene, perché sono lettere in modo inframesse che non s'intendono; e ancora è molte lettere per parte, le quali sono queste: Re Zogalia gliofi <corr resp="ed">DFRSF</corr>, i quali hanno per loro magnanimità questo porto con tutti questi altri edificii e la terra insieme costituita e fondata. Questo a chi passerà fia noto e per lo architetto nostro ordinato, il quale Onitoan noi avere chiamato per patria notirenflo nel mille quattro cento sessanta, questi non intendo altrimenti.’</p>
<p>‘Ben basta, noi faremo scrivere il tempo e 'l nome di chi ha fatto fare, e anche di chi ha fatto.’</p>
<p>‘Sì, quando saranno forniti questi edificii che restano a fare, poi faremo scolpire tutti i pigrami i quali voi messere Iscocefran farete. Ora voglio che noi andiamo in su lo scoglio che è nel porto, voglio fare uno edificio in uno modo ch'io ho pensato.’</p>
<p>‘Deh no, guardiamo in prima su lo stratto del libro dell'oro, e se niuno se ne conformasse colla vostra fantasia.’</p>
<p>‘Ben; mostra un poco qui cotesti del libro.’</p>
<p>E mostratogliele quegli che aveva ritratti del libro dell'oro guardonne alcuno, e uno intra gli altri che v'era, lui disse: ‘Questo voglio.’</p>
<p>‘E questo si confà proprio colla mia fantasia.’</p>
<p>‘Ma perché il Signore mio padre intenda ancora lui quello vogliamo fare, fanne uno disegno, e manderegliele, e poi quello diterminerà si farà.' 'Signore, presto sarà fatto, perché io farò proprio come quello, non altrimenti.’</p>
<p>‘Come l'hai fatto, portalo.’</p>
<p>‘E in questo mezzo, tanto che si porterà, la Signoria vostra andrà a vedere questi lavori ordinati e fargli sollecitare.’</p>
<p>‘Lascia pur fare a me.’</p>
<p>E così ognuno al suo esercizio andò. Io all'altro dì fatto il disegno glie l'apresentai, il quale è questo, e vedutolo il Signore ed esaminatolo, gli piacque: ‘Dimi le misure d'ogni cosa e come dentro è ordinato, acciò che al Signore possa ogni cosa dare a 'ntendere.’</p>
<p>‘In prima, come voi vedete, la sua forma è quadra, e questo è il fondamento, il quale per ogni verso è dugento braccia. Il primo quadro il muro è grosso braccia quattro e da questo primo muro per infino al secondo sono braccia trenta; e tanto è alto questo da terra, e così è grosso questo secondo, e l'altezza della prima volta si è trenta braccia, e così la larghezza. Di sopra a questo piano è uno portico di dieci braccia largo, il quale è alto quindici, tutto in colonne, le quali colonne sono per diamitro braccia uno e mezzo, le quali vengono a essere alte braccia dodici e tre n'hanno d'archivolto, sì che viene a essere in tutto alto braccia quindici. La distanza da l'una colonna a l'altra si è braccia sei; la larghezza del portico, come ho detto, è dieci braccia e alto quindici, donde che viene a essere uno quadro e mezzo, e gli archi delle colonne sono a due quadri e mezzo.’</p>
<p>‘L'una e l'altra misura può essere.’</p>
<p>‘Vanno questi portici, come qui nel disegno vedete, infino alla sommità, a ciascheduno piano n'è uno, ché non sono d'una equali larghezza, perché alcuno è di otto braccia largo e alcuno di sei e alcuno di quattro, el meno si è di tre braccia; l'altezza tutta è iguali, perché ciascheduno viene al pari d'una sala.’</p>
<p>‘Ben, piacemi infino a qui, mi pare sia più cose in questo che non è in quello.’</p>
<p>‘Signore, io gli ho aggiunti questi torricegli tondi in su' canti per più ornamento, con quelle figure le quali rapresentano degne memorie di quegli antichi.’</p>
<p>‘Mi piace, dimi la entrata dove la farai.’</p>
<p>‘La entrata sarà verso il porto e saranno due: l'una sarà comune, e questa verrà per mezzo la via dello scoglio propio, questa andrà a volte secondo va quella della torre del castello del ponte, cioè come va il labberinto; e un'altra io ne farò segreta intra due mura, che verrà dal ponte proprio e andrà su presto alla sommità, e ancora per questa via aperta gli sarà via da potere andare presto, ma sarà segreta.’</p>
<p>‘Queste mi piacciono.’</p>
<p>‘Dentro si scompartirà in stanze da potere abitare benissimo.’</p>
<p>‘Ben basta. Ma come si farà che acqua dolce ci sia?’</p>
<p>‘Questo si farà benissimo ancora, ci sono due modi: noi possiamo fare venire uno condotto giù dal castello, cioè per lo ponte, e su per lo scoglio proprio per condotto verrà qui alta l'acqua quanto vi piacerà; e puossi ancora fare per via di citerne, ché l'acqua che pioverà sarà tanta che soprirà molto più che quella che bisognasse per quegli che stessino in questo luogo.’</p>
<p>‘Ben, mi piace più in quella forma, cioè di mandare per condotto di quella acqua della fonte che è in sul monte appresso al castello, e sarà ancora migliore acqua. Dimmi quanto verrà alto in tutto questo edifizio.’</p>
<p>‘Verrà alto trecento braccia.’</p>
<p>‘Bene.’</p>
<p>‘In su questo si potrà fare la lanterna.’</p>
<p>‘E in che modo si farà per lo cavallo che gli ha a stare?’</p>
<p>‘Starà benissimo, ché no' faremo una colonna grossa di bronzo piena d'occhi, tanto alta che ci potrà dentro stare il fuoco, esendo invetriata si vedrà bene da lunga; e 'l cavallo di sopra in questo modo starà benissimo.’</p>
<p>‘Orsù, così si faccia, ma voglio che nel primo quadro da piè si faccia scolpire certe memorie degne.</p>
<p>‘Io arei caro che ci fornissi di chiarire quest'altre cose che sono in sul libro.’</p>
<p>E così mandò pel nostro interpetro e lui disse: ‘Volentieri,’ ma che bisogna che lui rivedesse un poco meglio, perché erano cose che significavano misure, ed èvi ancora quello che apartiene sapere all'architetto. Allora disse: ‘Questo io arei ben caro d'udire, perché è mio esercizio.’</p>
<p>‘Ben, dichiareremo ogni cosa in questo altro libro.’</p>
<p>Allora il Signore si volta a me e dice: ‘Mentre che lui rivede bene questo, tu andrai a provedere di questi marmi e d'altre pietre che ci bisognano.’</p>
<p>‘Io andrò, ma non leggesse niente se non ci sono e di questo vi priego.’</p>
<p>‘Non dubitare che non si leggerà niente sanza te.’</p>


<trailer>EXPLICIT LIBER QUARTUS DECIMUS</trailer>

</div2>
</div1>

<div1 type="parte">
<div2 type="capitolo">
<head>INCIPIT LIBER QUINTUS DECIMUS</head>

<p>Montato a cavallo me n'andai lungo la marina a' piè della montagna e cavalcato forse dodici miglia trovai uno fiume, il quale non piccolo era, né essendoci ponte né altro modo da passare, fui costretto andare lungo il detto fiume contro a l'acqua e, cavalcato circa di due miglia, mi scontrai in uno pastore il quale con sue pecore stava lungo quello fiume. Salutatolo, gli dissi come si chiamava quello fiume. Risposemi piacevolmente e dissemi si chiamava <corr resp="ed">Lambrone</corr>. Quando mi disse il nome, io dissi: ‘Bene ha il nome apropiato, perché egli è chiaro che pare uno cristallo.’</p>
<p>E così il domandai che terra fusse lì presso. Mi disse che non gli era terra niuna appresso a dieci miglia. Allora mi parve un poco strano; perché era l'ora tarda, io dissi. ‘Dimi per tua fé, se non c'è niuno luogo d'alloggiare qui da presso?’</p>
<p>Risposemi: ‘In verità io non vi saperrei insegnare luogo nessuno che voi potessi alloggiare che stessi bene, perché qui non è se non pastori. Altro luogo non vi posso insegnare, se non che se voi volete venire a starvi con esso noi a una nostra cappanna dove noi la notte ci ricogliamo col nostro bestiame, potretevi stare per questa notte il meglio si potrà.’</p>
<p>E perché altro partito migliore non ci conosceva, accettai la proferta fatta da lui e dissi: ‘Poiché altro luogo a presso non c'è, io accetterò la tua proferta.’</p>
<p>E così raccogliendo le sue pecore ci aviamo pian piano verso la sua cappanna, o vuogli dire abitazione, e andando per la via ragio nando di varie cose di que' luoghi, e intra l'altre cose il domandai se in que' luoghi gli era legname, mi disse: ‘Noi stiamo qui parecchi pastori insieme, e uno intra gli altri è usato atorno e meglio ve lo saperrà dire che non so io di queste cose.’</p>
<p>Io poi gli cominciai a ragionare di quelle sue pecore come elle fruttavano, e di chi ell'erano, e perché davano loro mangiare il sale, e quante volte toglieva loro la lana l'anno, e quale era la migliore; e così ragionando n'andamo alle loro cappanne. E giunti lì, tre altri pastori giunsono con pecore ognuno di loro, e chi cavalle menavano; e stati un poco, ecco venire alcuni altri, donde che una buona brigata glie ne venne.</p>
<p>Intra gli altri uno glie ne venne, il quale era un poco più atempato che gli altri e assai di bello aspetto, e subito mi feci innanzi e con buono viso mi disse come gli era così andato, perché non era luogo conveniente a me. Io gli contai la cagione e a lui gli rincrebbe, perché non c'era da potere stare acconcio come a lui pareva, pure mi disse: ‘Voi starete a disagio, abbiate pazienza.’</p>
<p>E subito comandò a uno giovane che per ogni modo andasse a trovare una 'nsalata, e a un altro comandò che accendesse el fuoco, e a un altro andassi amazzare due capretti; e prestamente scorticati, l'uno misse in uno caldaio di rame coverchiato e l'altro misse in uno speto d'alloro, il quale uno d'essi tagliò ivi a presso che ce n'era una selvetta. E così tutti, chi una cosa e chi un'altra, si davano da fare. E rimessi i cavalli sotto una di quelle loro cappanne e assettagli il meglio che si poteva, tornato quello che andato era colla 'nsalata d'una erba che a me molto piaceva, cioè una pulita pimpinelle e non so che raponzi e alcune altre erbette salvatiche, le quali quando le viddi tutto mi rallegrai, datomi intorno a questa erba e nettandola bene io medessimo a una certa fonte che propinqua era a queste loro cappanne, dentro la fonte propio la lavai. Tornato tutti con bonissimo viso da tutti loro ero veduto e tutti, chi a rassettare loro pecore nelle reti e adattate tutte le loro cose e ancora ogni cosa al fatto della cena dato ordine, a me fu commesso che dovessi fare la 'nsalata; e io, che volentieri la facevo, subito in uno loro piattello di legno la messi; e 'l sale messo in essa, mi dierono uno fiasco nel quale era dentro olio, e così un altro con l'aceto, presto la rimescolai insieme con tutte queste cose. E distesa una loro tovaglia sun una loro tavola fatta di frasche con certe forcelle ordinata, subito ogni cosa che bisognava per mangiare fu in su questa tavola messo; e tutti insieme ci mettemo intorno a detta tavola, e per ogni modo mi bisognò stare in capo di tavola, e quello che era il principale stava appresso a me, e tutti, chi in su uno basto e chi in su uno barile e chi in su uno sacco e chi <corr resp="ed">il</corr> suo mantello si radoppiava sotto, tutti ne rassettamo e incominciamo a cenare. Io, che avevo la salsa di san Bernardo, mi metto intorno a quello piattello della 'nsalata, mi metto e bocconi sanza misura io ne facevo. Venuto il cavretto lesso con certa altra loro carne, insieme mangiavamo tutti con buono appetito, il che essendo rabassata un poco la battaglia, cominciamo a ragionare d'alcune cose appartenenti al loro esercizio, e poi discorrendo in altri ragionamenti, gli domandai se per quegli luoghi fusse da cavare pietre. Quello mi rispose che sì, che glie n'era non troppo di lunga, ma che lui non troppo era pratico di queste cose.</p>
<p>‘Ma domani io verrò con voi ad una villa non troppo di lunga, che ci sta uno che è molto pratico per questi monti che vi saperrà dire ogni cosa.’</p>
<p>‘Bene, in nome di Dio, sia.’</p>
<p>‘E così cenando con molti ragionamenti, chi d'una cosa e chi d'un'altra, chi diceva che le sue pecorelle erano ben satolle, chi diceva che una sua pecora aveva fatti due agnelli, chi diceva che quell'altro non era ito in buono luogo a pascere, chi diceva che aveva avuto uno secchio di latte che non avesti tu delle tue pecore; e mangiati i cavretti e cacio fresco e latte quagliato e non so che loro frutti, in modo che a me parve stare nonché in luogo di pastori, ma in luogo di gentili uomini.</p>
<p>In questo come avemo cenato, e levatici un poco suso n'andamo così ragionando sotto li dove avamo cenato che, benché fusse luogo di pastori, era piacevole e bello. Ed era questo luogo un poco rilevato e ivi era tre piante di querce che pareva che a studio vi fussino state piantate; le quali stavano in terzo e nel mezzo era uno spazio forse di venticinque o trenta braccia tra l'una e l'altra, in modo che gli rami si venivano a toccare l'uno l'altro, tanto che facevano uno bello ricoprimento, e ciascuna di queste querce avevano fatta una loro cappanna le quali stavano in questa forma, e così dinanzi aveano alloggiate le loro pecore le quali in questo modo stavano.</p>
<p>Tu puoi vedere in che modo questo sito era. Noi andati così un poco intorno per quello loro luogo, esendo uno bello lume di luna, io domandando se lupi facevano loro danno, disse di si, che a le volte va pur togliendo alcune pecore. In questo, uno lupo viene di rieto per infino alla rete, di che certi loro cani, sentito il lupo, gli furono intorno e fatto infra loro una bella scaramuccia, finalmente, tutti coi loro cani intornogli, uno tale pilliccione gli sopragiunse, subito l'a taccò in modo nella gola che inanzi che lo lasciassi l'atterrò, L'altri d'intorno tutti lo stracciorno e infine l'amazzorno e non sanza nostro grande piacere.</p>
<p>L'ora era da dormire, e ancora io n'avevo bisogno; disse quello che era principale: ‘Voi stasera avete avuto non troppo bene da cena, così ancora al dormire bisognerà che abbiate pazienzia.’</p>
<p>Io dissi: ‘La cena non potrebbe essere stata meglio.’</p>
<p>Menommi in una di quelle cappanne, dove che in su quattro forchette, come la tavola proprio, era molte foglie e certi loro panni distesi con uno lenzuolo assai grande, e ivi con uno sacco pieno di quelle foglie per capezzale e così asettato, mi disse: ‘Qui voi e 'l vostro famiglio dormirete il meglio che si può, abbiate pazienza,’ mi disse.</p>
<p>Partitosi e andato fuori della cappanna, chiamò tutti a uno a uno di quegli pastori e commisse quello che avevano a fare il dì seguente, e così ognuno a dormire a' loro luoghi, e io mi missi in que' panni e parendomi stare benissimo, m'adormentai al canto di certi colombi, che erano in su quelle querce e non so che altri uccegli.</p>
<p>La mattina seguente ci levamo e bene secondo il luogo avevo dormito; e'l pastore principale che aveva nome Piman <add resp="ed"><gap desc="sequenza di punti" resp="ed"/></add> ch'era maestro degli altri pastori mi disse: ‘Io so che avete male dormito questa notte.’</p>
<p>‘No, io sono stato benissimo.’</p>
<p>Tutti quegli suoi compagni e quello il quale in prima aveva trovato, il quale si chiama guardatore di pecore, era de' suoi più principali, disse: ‘Dirai qui al satollatore di pecore che abbi ben cura delle pecore.’</p>
<p>E così tutti gli chiamò per nome e a ognuno ripricò quello avevano da fare per quel dì, quello credo lo facesse per volere venire con meco. Quando ebbe imposto a tutti il suo ufficio: a chi mugnesse le pecore e chi le tosasse, chi facesse il formaggio e chi governasse quello del dì passato, ordinato ogni cosa, volle che inanzi che noi ci partissimo facessimo collezione di quegli suoi latti e certo risidio e non so che carbonate in sul fuoco, tanto che facemo una collezione al modo pasturale. Di poi, montati a cavallo, lui in su una sua cavalla, e noi avamo toccato la mano a tutti e rende grazie, e loro con buono e allegro viso mi salutorno, partitici andamo via e cavalcando ragionamo di più cose appartenenti al paese. Giunti a quella villa, a me parve che fusse uno passo di via e lui disse essere ben sei miglia, passamo il fiume su per uno ponte di pietra secondo il luogo era bello. Passati, stava di lunga dal fiume forse un mezzo miglio costui, cioè quello m'aveva detto, e giugnendo ivi vego che faceva macine da mulino. Quando lo viddi, non mi fu discaro, perché stimai mi dovesse dare qualche aviso di quello andavo cercando. Chi quivi mi menò, il quale aveva, secondo m'aveva detto, nome Piman, maestro di pastori: 'O fattore di macine' il chiamò, e sì gli dice come io gli voglio parlare, lui allora dice: ‘Voi siate i ben venuti,’ e sì ci fe' una buona accoglienza e volle che noi scavalcassimo. Io scavalcai, il maestro de' pastori che era con meco non volle e disse: ‘Io voglio andare a trovare il padrone delle pecore.’</p>
<p>E partitosi, questo, che pareva come se m'avesse veduto altre volte e conosciuto, con lieto volto mi menò dentro a sua casa e a uno suo figliuolo disse: ‘Fa' che gli cavalli abbino della biada.’</p>
<p>E andando di sopra in una sua casa, la quale secondo il luogo non era brutta, costui era bene staente, subito fece apparecchiare da fare collezione benissimo, e così mentre faciavamo collezione, io lo domando se pietre v'era quivi a presso d'altra ragione che di quelle di prima; dissemi di sì, di molte ragioni e di varii colori. Allora mi parve essere accivito di quello ch'io andavo cercando.</p>
<p>‘Mangiamo, ché vi menerò a vedere il luogo. Questa montagna per infino alla marina non è altro che di queste petrine.’</p>
<p>Montamo a cavallo in su ronzino del famiglio, lui e io col figliuolo a piè e 'l mio famiglio ancora; così tutti insieme ci aviamo verso la montagna, la quale era altissima. Cavalcati forse due miglia, trovamo una valletta la quale era forse uno miglio larga, dove per lo mezzo veniva uno fiume non troppo largo. Cavalcati su per la valle forse due altre miglia, noi troviamo uno ponte di legno; passati e accostatici alla montagna, io veggo uno grande scoglio il quale era spiccato quasi intorno, e teneva questo scoglio del rossetto; accostatomi a esso, vidi ch'egli era più rosso, in modo ch'egli era quasi come porfido; toccatolo mi pareva proprio porfido. E passati un poco più là, vi trovamo un'altra spezie di pietra, la quale era verde e pure pende in questa spezie di porfido. Trovati questi, mi piacque molto, disse allora quello che menato m'avea lì: ‘Egli è ancora qui a presso altre ragioni di pietre d'altri colori, bianche e nere.’ E ancora mi disse che gli era su per quello fiume ‘d'una certa ragione pietra che è quasi come quella di che io fo le macine, e ancora più bella assai e più variati colori, ma perché egli è, a dire il vero, molto più dura, io nolla adoperro.’</p>
<p>Dissi io allora: ‘Per vostra fè, andiamo a vederla.’</p>
<p>‘Andiamo.’</p>
<p>E andati su per questo fiume, trovamo a luogo a luogo di queste pietre le quali erano mischiate di varii colori, e parea a dire pasta messovi dentro altri varii colori, chi d'una forma e chi d'un'altra, ma tutte erano dure. Vedute queste petrine e poterne avere grandi pezzi, fu' molto allegro, e ancora con assai comodità per rispetto del fiume si potranno avere. Sì che veduto questo, dice quel suo figliuolo: ‘Io so ancora qua a questa valletta d'altri colori di pietre che non sono queste.’</p>
<p>‘Andiamole a vedere.’</p>
<p>E si v'andamo, e giunti quivi vi trovamo varie ragioni e colori di pietre le quali mi piacquono molto. Vedutole tutte e inteso tutto, ne tornamo indietro, e ancora veduta l'attitudine di poterle condurre e di tante varie ragioni e colori di pietre, fui molto allegro. Aviandoci giù lungo il fiume con varii ragionamenti ne venimo; domanda'lo come si chiamava quel fiume, lui mi disse si chiamava Docongio.</p>
<p>Bene potrassi, che tu creda, mettere su per questo fiume legname per tirare di questi sassi giù?’</p>
<p>‘Si potrà, ché io fo ancora, per portare queste mie pietre, gli fo cotali travicelli di legname, e lasciole poi venire giù per lo fiume per infino presso alla riva dell'altro, e alcuna volta le meno su per lo grande, e anche le meno poi per terra.’</p>
<p>Sì ch'io ho veduta tutta l'attitudine del condurre e anche di tutte le pietre che a noi faceva di bisogno, di che molto rimase l'animo contento. E giunti alla casa di questo fattore di macine, volle che a ogni modo stessi quivi per quella sera e con molto onore mi ritenne.</p>
<p>Io, disideroso del tornare per più rispetti, massime per intendere la dichiarazione del libro, e ancora perché alli edificii ordinati non si errasse, sì che la mattina, montati a cavallo e preso da lui commiato, dissi: ‘Presto ti riverremo a rivedere.’</p>
<p>E cavalcamo presto, in modo la sera giugnemo a casa; e giunto, il Signore e tutti ci feciono buona accoglienza, e subito disse: ‘Che novelle c'è?’</p>
<p>Dissi: ‘Buone, perché abbiamo trovate pietre assai e di varii colori, da potere cavare grandi pezzi.’</p>
<p>‘Oh, sta bene, tu mi di' buona novella, perché io stavo in dubbio molto che non ci bisognasse andare in val Inda di sopra. Sì che ce n'è da poterne avere gran quantità?’</p>
<p>‘Sì, assai.’</p>
<p>‘Piacemi assai ogni cosa, e anche non è troppo di lunga secondo che tu se' tornato presto. E come sono comode a condurle?’</p>
<p>‘Comodissime, noi abbiamo il fiume e 'l mare.’</p>
<p>‘Credi tu che 'l fiume uno gran peso possa condurre?’</p>
<p>‘Credo che sì com'è uno, perché glie n'è un altro piccolo che mette in quello.’</p>
<p>‘Sta bene.’</p>
<p>‘Per infino al grande, quando altro non si potesse fare, si mineranno per terra.’</p>
<p>‘In nome di Dio sia. Diesi pure ordine presto a mandare che se ne cavi e che si cavi e' migliori pezzi e ' più grandi che avere si possono, sì che attendi a vedere le pietre che ci fa di bisogno e che si mandino a cavare più presto che sia possibile.’</p>
<p>‘A questo bisogna che la Signoria vostra ditermini che grandezza vuole che queste priete sieno.’</p>
<p>‘La grandezza fa' come ti pare: le colonne del porto non vogliono essere meno di quelle che fa menzione el libro dell'oro.’</p>
<p>‘Bene, in nome di Dio, io ordinerò tutto.’</p>
<p>E così ordinai tutte le colonne che a quel porto bisognavano e così la loro grandezza e misura. Ordinato tutte le misure, mandai per una grande quantità di maestri; e dato a 'ntendere a uno che era bene intendente di misure e con una lettera gli mandai là a quel facitore di macine. Fatto questo, dico al Signore: ‘Bisogna dare ordine per condurre poi queste colonne e pietre che si taglieranno.’</p>
<p>‘Tu di' vero, che modo ci dai?’</p>
<p>‘Il modo si è che si faccia conducere di legname assai, che si dia ordine di fare delle navi e piatte tante che noi possiamo condurre queste.’</p>
<p>‘Su, che si faccia. Vedi tu quello fa bisogno, e a ciò non manchi niente, e ferramenti e altre cose necessarie.’</p>
<p>Dato ordine a tutte le cose che bisogno faceva, tanto a legname quanto a corderie e ferramenti, e così ordinato ogni cosa, dico al Signore: ‘In mentre che i legnami verranno, è buono che noi intendiamo quello che dice questo libro, acciò si possa attendere a far fare le navi e gli altri strumenti che bisogneranno per condurre queste pietre e altre cose che fa di bisogno.’</p>
<p>‘Tu di' 'l vero, facciamo cel fornisca di dichiarare.’</p>
<p>Così messosi a sedere il nostro interpetro, il Signore collui e io ancora a presso, allora ci disse: ‘Qui seguita molte belle cose e ci sono molti begli edificii; ècci il modo come si fanno, e da tirare pesi e d'altre cose degne, le quali l'architetto di questo Re ordinò; e quello ancora appartiene di sapere all'architetto e quello che per la sua sufficienza era meritato el sopradetto architetto, e per la fama di molti altri i quali erano stati per la loro sufficienza nominati e pregiati e anche da alcuni maltrattati. Sì che vedete ora quali volete vi dichiari prima.’</p>
<p>Il Signore dice: ‘Questi edificii arei caro d'intendere.’</p>
<p>Io dissi allora: ‘Signore, lasciate prima chiarire quello che appartiene all'architetto, perché forse io imprenderò qualche cosa ch'io non so, che forse mi sarà utile, e alla Signoria vostra piacerà ancora averlo inteso, e poi chiarirà questi edificii.</p>
<p>‘Tu di' vero. Orsù, cominciate a quello che apartiene all'architetto.’</p>
<p>‘Quello che appartiene all'architetto sono più e più cose. El sapere dello architetto si è fare varie cose e di varii ornamenti ornarle, cioè di più esercizii intendere, e anche coll'opera della mano dimostrarle, con ragioni di misure e di proporzioni e di qualità, e conveniente disegnate e rilevate secondo quella cosa che far volesse.</p>
<p>Di quante scienzie debba l'architetto participare. Dice ancora gli bisogna sapere lettere, perché sanza lettere non puo essere perfetto artefice; e oltre a questo bisogna che sappia l'arte del disegno, bisognagli sapere Geumetria, Astrologia, Arismetrica, Filosofia, Musica, Rettorica, Medicina. Ancora gli bisogna ch'egli 'ntenda di ragione civile, bisogna ancora sia storiografo; di tutte queste scienzie bisogna per lo meno sia participe, se pure nolle sapesse in tutta perfezzione.</p>
<p>Voi potresti dire, Signore, perché gli bisogna sapere tante cose: a tutte do la ragione. Vetruvio ancora dice questo medesimo che all'architetto gli bisogna queste scienzie.’</p>
<p>‘Dimmi che ragioni ci assegna che lo debba sapere, tante cose.’</p>
<p>‘Vedetelo qui: in prima dice che gli bisogna saper fare più cose e di vari ornamenti ornarle, perché il buono architetto s'intende quando s'ha a fare uno edifizio, s'intende ancora che sappi fare le cose appartenenti al bisogno e anche all'ornamento d'esso. Tu potresti dire: uno edificio vuole varie cose e varii ornamenti, gli bisognerebbe saper fare troppe cose, sì che non sarebbe possibile. E io ti dico che se non sa fare di sua mano, non saprà mai mostrare, né dare a 'ntendere cosa che stia bene. Bisogna che sia ingegnoso e che immagini di fare varie cose e di sua mano dimostri. Quando ha queste due cose, cioè che sappi fare di sua mano e che sia ingegnoso, ancora bisogna che sappia poi disegnare, perché potrebbe essere ingegnoso e saper fare di sua mano, se non ha il disegno, non potrà fare cosa con forma, né cosa degna, perché in arte di ornare le cose quelle che son degne sono quelle che vanno mediante il disegno. E ancora, con tutto questo, gli bisogna altro.’</p>
<p>‘Che cosa?’</p>
<p>‘Che sappia le lettere, perché sanza lettere non potrà rasimigliare né sprimere cose degne, se già none domanda altri, benché mediante l'arte e lo 'ngegno e 'l disegno si dimostrano, ma il leggere assai aiuta.</p>
<p>Bisogna ancora la Geumetria, perché con buone e perfette misure che lui quelle cose che fa le faccia misurate e con ragione. Arismetrica gli bisogna ancora di sapere per multipricare e' numeri e le ragioni delle cose che fa, sanza questo non saria perfetto per le ragioni sopradette.’</p>
<p>‘O tu di' che gli bisogni Astrologia?’</p>
<p>‘Maisì, perché quando ordina e fa una cosa, che guardi a principiare su buono pianeto e su buona costellazione. Ancora bisogna Musica, acciò che intenda d'accordare i membri con le parti dello edifizio, perché si concordino tutti come fanno le note del canto, così proprio bisogna concordare.’</p>
<p>‘Tu di' che bisogna ancora Medicina; a che questo? Basterebbe che questi fussero corpi umani.’</p>
<p>‘E' son bene a similitudine, ma non dico per questo, ma dico perché bisogna guardare di farlo in luogo salubre, acciò che chi l'arà ad abitare non s'amali per difetto di non avere saputo mettere a buona aire. Bisognagli ancora la Storia, acciò che quando per niuno ornamento accadesse di fare, sappi rapresentarlo a qualche degna cosa fatta o veramente di colui che fa fare l'edificio o d'altri passati.’</p>
<p>‘E perché ancora bisogna che s'intenda di ragione civile?’</p>
<p>‘Questo ancora gli bisogna, perché quando fusse eletto a qualche differenzia che lui sappia giudicare giustamente, e che sia giusto, che non penda più da una parte che da un'altra.</p>
<p>Bisogna avere prudenzia, acciò provega anzi al tempo alle cose che fanno bisogno all'edificio, acciò non per questo mancamento venga a ricevere danno, che solo in quello bisogna la cosa s'abbia a provederla, innanzi tempo sia preparata. Fortezza ancora gli bisogna, perché il suo esercizio è publico; le cose publiche stanno al giudicio d'ogni persona e più degl'ignoranti che di quegli che 'ntendono: e chi la vorrebbe lessa e chi arrosto, e chi alta e chi bassa, chi in uno modo ciancia e chi in uno altro, sì che a lui bisogna pure star forte in sul proposito e non per ciance di questi romperti né conturbarti. Pure, se alcuno troppo cianciasse, assegnagli le ragioni, se non le intende e nolle voglia intendere, rispondigli poi per altre rime, perché, come dice santo Ieronimo, nimium patientia est asinina. Rispondigli come e' merita, e lascialo stare nella sua bestialitade. Bisognagli ancora avere temperanza, perché molte volte nello edificio si farà delle cose che non staranno bene, non per ogni cosa malfatta corrucciarsi, ma con buone parole riprendere; poi, se pur per questa via non giovasse, con altre parole più severe, e se non se ne volesse astenere, mandal via, o maestro o lavorante o soprastante che sia. Fede, questa sopratutto gli bisogna, perché se non ha fede non ha amore, e questo è il miglior peso che sia, perché se non sarà fedele né amoroso in questa parte, non è altro se non che, chi questa parte non avesse, non si curerà mai né di risparmiare spesa, neanche se vedesse fare danno ad altri, mai n'arà cura, in modo lui piglierà della roba sanza coscienza; se questa parte ha, lui sempre sarà curioso e avido di rispiarmare e di pensare cose utili e vantaggio dell'opera, e così, quando per lui non fa, ancora guarda che altri nolle faccia.</p>
<p>Carità gli bisogna avere, perché tutte le persone che lavorano non sono iguali d'ingegno, equali di magistero, equali di forza; tutti con carità, quando troppo danno all'edificio non occorresse, scompartirgli a quelle cose che a loro si confà, e mantenergli e aiutargli.</p>
<p>Questo dice questo libro che appartiene all'architetto, cioè tutte le dette parti. Dice poi quello verso di lui si dee fare.</p>
<p>Dice ora che quando ha queste parti che dette sono dinanzi, che dee essere onorato e bene trattato e ubbidito da tutti quelli che allo edificio appartengono. Il signore a chi egli serve debbe essere grato verso di lui in detti e in fatti, e in modo premiallo e d'onore e d'utile che sia cognosciuto tra gli altri. E questo noi al nostro, il quale questi edifici che qui in questo libro si veggono disegnati e in parte gli ha discritti, lui vedendo essere sufficiente, lo trattamo in modo che si cognosceva intra gli altri che pareva che noi stimassimo la sua virtù, perché non paia che immeritamente da noi fusse ben trattato, come molti alcuna volta, che per ventura che hanno d'una cosa che verrà loro fatta, e parrà bella e utile e sarà nel vero per se medesima, ma poi da quello in su poche cose saprà fare, e per questo gli sarà dato buono e gran salario e donato cose assai – non dico che non sia ben fatto, perché una minima virtù non si può comperare per danari –; ma tanto maggiormente si dee trattare bene uno, quando si cognosce essere ornato di più virtù. Sì che, perché da noi fu inteso le virtù di questo, fu bene trattato, il quale in lui conteneva tutte queste cose: lui in prima di sua mano sapeva lavorare d'argento, di bronzo, d'oro, di rame, di marmo, di terra, di legno, di tutte queste cose mediante el disegno; di colorire secondo dipintore ancora s'intendeva; e queste cose s'intende per le cose che si veggono fatte da lui. Era poi ancora d'invistigare e trovare molte e varie maniere di cose, come di vetri e d'altre maniere di misture, e poi in lettere ancora s'ingegnava d'intenderne, e di nuove fantasie e di varie moralità e virtù invistigare, e in modi di varii edificii fare; la testimonanza di questo qui si vede. Sì che noi, inteso, come ho detto, la sua sufficienzia, il trattamo in modo che lui ancora aveva cagione di contentarci e oltre alla sua provisione, la quale era conveniente in parte alla sua virtù, gli era asegnato ogni anno cento ducati, perché potessi investigare e cercare nuove fantasie e nuove cose fare, oltre che sempre da noi gli era altre cose donate. Io ho voluto lasciare questo per memoria a' posteri: che quando niuno signore s'abatte a avere uno uomo sufficiente, per questo gli vogliamo confortare che lo tratti bene per nostro amore.’</p>
<p>Dice allora il Signore contra lo 'nterpito: ‘Che vi pare di questo che dice?’</p>
<p>‘Parmi che questo signore fece molto bene a trattarlo bene, perch'ell'è degna scienzia ed è da essere stimata più che oggi dì non si fa.’</p>
<p>Disse allora il Signore: ‘Per certo egli è vero, io voglio ancora raccomandare il nostro architetto che è qui al Signore mio padre.’</p>
<p>Io allora il ringraziai della proferta e dell'amore conobbi aveva verso di me e ancora del bene che dal Signore sperava. Lo 'nterpito dice: ‘Signore, e c'è di molte belle cose: lui fa menzione di molti altri i quali dal loro signore sono stati bene trattati, e ancora chi male rimunerati de' loro servigi fatti, chi per avarizia e chi per propria ingratitudine, chi per una cagione e chi per un'altra. Credo che gl'abbia ricordati per rendere onore a quegli che l'hanno trattato bene, come fece lui al suo, e riprender quegli che l'avessino trattato male o trattassino. Sì che, Signore, costui sanza fallo era signore da bene e disse bene che a uno signore, quando hanno uno uomo che sia in una virtù singulare di qualunque facultà sia, come questa dell'architettura, o come di lettere, o di qualunque altra sia – non dico questo per me, perché il Signore vostro padre mi tratta benissimo – ma solo dirò per vostro onore che piccola cosa è a uno signore a fare ricco uno uomo, e così si dà cagione poi a molti che diventano studiosi, chi in una facultà e chi in un'altra, e così faccendo siate cagione di risucitare le virtù. Perché credete voi che anticamente fusse tanta copia di valenti uomini, se non perché erano bene trattati e onorati da' principi vostri pari, e oggi dì ancora perché il Signore vostro padre, poi che fu signore lui, è stato ed è inverso di quegli che hanno virtù? Per questo si sono risvegliati molti nobili ingegni, i quali si sarebbono stati adormentati, sì che, Signore, io vel ricordo che lo confortiate a seguitare di bene in meglio, e così voi ancora seguitate questi vestigii, acciò vi concorra degli uomini appresso, che vi faccino onore e acrescano la fama vostra.’</p>
<p>‘Messere Scofrance, voi dite il vero, e debbasi fare; e dicovi, com'io parlo al Signore mio padre, gliel voglio dire e confortamelo, e domanderò s'egli ha inteso quello che dice questo libro dell'oro. Lui dirà di sì, io domanderò se l'ha bene inteso questa parte: se dice di sì, io gli dirò di no, ché non ha fatto per questo dimostrazione; se dice che non c'avesse così posto mente, io glie le ricorderò in modo l'uno e l'altro di voi se n'avedrà.’</p>
<p>Allora io dissi come disse Plauto: <foreign lang="lat">‘Utinam dictis dicis facta suppetant</foreign>’</p>
<p>‘Non voglio dire più, voi il vedrete.’</p>
<p>‘Ora lasciamo andare. Che volete ch'io vi dichiari al presente? Volete ch'io seguiti a vedere di questi antichi di chi fa menzione, o volete ch'io vi dichiari di questi edificii? Sì che guardate quale più vi piace.’</p>
<p>‘Questo mi piacerebbe assai d'udire. Ma per intendere questi edificii per cagione <corr resp="ed">che gli abbiamo</corr> a fare, e anche perché abbiamo a tirare di questi pesi, se vi fusse qualche cosa accomodata al nostro bisogno, l'aremo caro.’</p>
<p>‘Maisi, questo al presente è meglio.’</p>
<p>‘Ben, lasceremo stare; poi, un'altra volta quando vorrete, ricordatelo, e dichiareremo questi ancora, perché bella cosa è a vedere quanti ne fumo in que' tempi antichi. Ora seguita qui d'alcuno bello edificio, e anche in che modo conducevano colonne e pietre grandi per acqua e ancora per terra.’</p>
<p>‘Ben, da poi che voi avete messo le mani a dire di questi architetti, fornitegli pure, ch'io arò caro d'udire di questi maestri il nome loro, perché mi pare furono assai e di gran pregio, secondo quello ne dice questo libro; e ancora io n'ho trovato in altri libri che ne fanno menzione questa essere degna scienzia. E guardate se anticamente questi dovevano essere degni, ché in Grecia, perché là n'era grande copia – questo credo perché erano esercitati – quegli d'Effesio volevano che si studiassino essere valenti, feciono una legge che qualunche architetto pigliava alcuna opera volevano che obbrigasse tutti i suoi beni, acciò che si studiassino di fare cose degne, e anche tanto nella spesa quanto in essere ben fatto: ché, se si spendeva dal quarto in su più che la spesa aveva stimata, andava poi a sue spese. Se l'opera si faceva secondo la sua stima, questo narra Vetruvio, gli facevano grandissimo onore e di degni premii lo premiavano. Sarebbe bene che oggi dì fusse questa legge, di molti che si stimano essere ottimi si troverrebbono forse in errore.’</p>
<p>A questo risposi io e dissi: ‘Dice il vero, ché molte volte al Signore vostro padre è venuti di quegli che gli hanno mostro una cosa in parole, e in fatti è andata molto difforme a quello gli hanno per parole detto e anche per disegno mostrato, perché molti vogliono parere di sapere e mostrandogli in disegno una cosa che pare che abbi fatta lui proprio, e lui sarà andato a uno dipintore a farla disegnare e dipingere.</p>
<p>Questi cotali vorrebbono essere stati a que' tempi e anche ora, se osservassono quelle leggi, non so se avessono tanta presunzione, di fare queste mostre, né di pigliare tale imprese quanto dimostrano di sapere fare. Ma, Signore, io vi voglio insegnare quando uno di questi vi venisse innanzi, che voi presto gli conoscerete: se vengono col disegno in mano, domandate prima quante braccia è questo edificio per uno verso e quanto pell'altro, e quanto è alto, e così membro per membro come l'ha fatto e che proporzione gli ha dato, e che qualità. E se vi risponde e dice: Egli è cotante braccia, dite che lo misuri; se prestamente lui ve lo misura in modo che voi intendiate quello che dice essere vero, domandatelo poi dell'altre particularità, e del costo e d'ogni cosa che appartiene al disegno che v'ha prodotto; allora buono concetto se ne può avere. Ma se con parole viene che vi dia a 'ntendere di voler fare, dite: Fanne un poco di disegno; e se avete il tempo, fate che lui faccia in vostra presenza, e a parte a parte vogliate intendere quello che fa, e come se si comincia dal fondamento a misurare di braccia quadre, e poi in su quelle misure e proporzioni di quelle braccia seguitano gli altri membri alla grossezza e all'altezza delle mura. Allora dite: Costui è intendente; e così poi, se caso fusse non avesse tempo a potere stare, lo domandate poi di tutte queste ragioni.’</p>
<p>‘Questo è buono aviso che 'l nostro architetto vi dà.’</p>
<p>‘È ben vero che l'ho caro averlo inteso, ché se mai niuno me ne capita inanzi, io so com'io ho a fare. Seguitate chi furono questi antichi architetti e dell'opere che feciono.’</p>
<p>‘E secondo troverrò qui vi dichiarerò e anche secondo, come ho detto, io n'ho trovati in altri libri. Ma sarebbe forse il meglio, al mio parere, che noi vedessimo prima questi edificii, e poi ancora io vedrò in alcun altro autore più che ne fanno menzione di questi architetti, e ancora di molti altri inventori di molte arti e scienzie, sì che a me pare meglio seguitare a edificii.’</p>
<p>‘Allora di comuna voluntà al Signore e ancora a me ci parve che così si seguitasse. Allora dice il nostro interpito: ‘Gli edificii sono questi che sono qui discritti. In prima sono da tirare pesi apianati in terra, i quali stanno in questa forma. È vero che non gl'intendo troppo bene, ma qui l'architetto gl'intenderà meglio.’</p>
<p>‘Che bisogna altra dichiarazione? Vedete come stanno disegnati, e lui ve li dichiari.’</p>
<p>‘Voi dite il vero.’</p>
<p>E mostrato che ce gli ebbe, io come gli viddi gl'intesi e dissi al Signore: ‘Guardate se c'è altro che voi vogliate ch'io vi dichiari, ché questi io ve gli dichiarerò quando a voi piacerà.’</p>
<p>‘Ben, quello che mi pare che si debba fare che tu vadi a vedere e sollecitare quegli maestri che quelle pietre venghino, acciò si possa dare ordine a fornire questo porto e questi altri edificii principiati.’</p>
<p>E subito montai a cavallo e andai dove che mandati erano quegli che tagliavano le pietre. E giunto in quello luogo, viddi già essere cavate e digrossate molte colonne, donde che veduto questo mi rallegrai tutto, considerato vedere tanti begli pezzi di pietre; donde che, confortatigli e di danari contentatogli tutti, pareva che sanza fatica lavorassono. Date loro certe misure d'altre pietre, mi ritornai al Signore e dissi come buona quantità di colonne erano cavate, e che ancora aveva ordinate alcune altre pietre, di che molto s'allegrò e disse: ‘Che modo si dà a condurle?’</p>
<p>‘El modo si è che bisogna che s'ordini navi da potere condurle, e ancora fare certi ingegni di legname i quali siano atti a condurre infino al fiume, questo è necessità ad ogni modo.’</p>
<p>‘Che modo c'è che questi edificii e ingegni si faccino?’</p>
<p>‘Il modo si è che si vega se qua su per questi monti ci sono legnami atti a ciò.' Io dissi allora: 'Signore, come voi sapete, egli è qui nuovamente venuto quello maestro segnelobo, il quale è quello che vi dissi questi dì passati ch'era molto atto a queste cose del condurre.’</p>
<p>‘Fa' ch'io il vegga. Come ha egli nome?’</p>
<p>‘Non vel dissi io? Egli ha nome maestro Letistoria.’</p>
<p>Subito mandato per lui, gli dice di questi edifici e vuole intendere come si farà di condurre tante pietre. Inteso ch'egli ebbe, disse che noi andassimo a cercare di questo legname. Così noi montamo a cavallo e per quegli monti n'andamo, e cavalcati qualche dieci o dodici miglia per quegli monti, noi a caso ci scontramo in uno imberciatore, cioè di quegli cacciatori che cacciano col medicame, il quale aveva uno balestro in ispalla e allato uno turcasso d'una pelle di tasso, dove teneva saette, o vuoi dire strale, e oltra questo ci aveva altre sue bazzicature, uno fucile da fare fuoco e sue novelle, e uno cappelletto in capo con una punta dinanzi e un paio di stivaletti in piè; e aveva ancora uno fiasco di legno pieno di vino assai grande in su una sua cavalla, e pane e altri sua ferramenti da tagliare, e uno tal cagnulo appresso. Trovato costui il salutamo, e lui piacevolmente ci rispose e disse: ‘Voi siate i ben venuti. Che andate voi cercando? – disse costui – Voi dovete aver perduta la via.’</p>
<p>‘Forse che sì, ma non sappiamo né sì né no, se l'abbiamo perduta, perché non fumo mai più qui e sì andiamo cercando se possiamo trovare legnami per certi nostri bisogni.’</p>
<p><corr resp="ed">Rispuose</corr> il detto cacciatore e disse: ‘Legname qua in questa selva troverrete assai, e di più ragioni legnami c'è qua.’</p>
<p>Parendoci avere trovato assai buno indizio di quello andavamo cercando, e con esso lui ci aviamo, insieme parlando e ragionando collui n'andamo per infino alla selva. Giunti lì, domandiamo quanto queste selve duravano. Rispuose che nol sapeva, perché duravano molto.</p>
<p>‘Deh, dicci se c'è veruno fiume appresso.’</p>
<p>‘Sì, ma è in alcuno luogo appresso e in alcuno altro luogo più di lunga, secondo el fiume fa le volte, ma dove sia più di lunga non è oltra a tre o quattro miglia.’</p>
<p>E così ragionando noi entramo nella selva. Dico a costui: ‘Dimi quanto è di lunga di qui dove noi potessimo albergare.’</p>
<p>‘Appresso a qui non è alloggiamento almanco di sei miglia.’</p>
<p>Allora non ci parve troppo buona novella e diciamo l'uno con l'altro: ‘Che ci pare da fare? L'ora è tarda.’</p>
<p>Dico allora io a costui: ‘Consigliaci di quello abbiamo a fare.’</p>
<p>Costui dice: ‘Io non so darvi consiglio, se già voi non volessi venire a starvi alla mia cappanna che è in questa selva. Se volete andare alla terra, voi andrete di notte.’</p>
<p>Noi che non sapavamo il paese altrimenti, pigliamo per partito rimanere collui, e così accettamo la proferta e andamo via insieme collui, e così andando lui si dice: ‘Io veggio là in quel boschetto folto non so che animale. Andatevene oltra pian piano, ché forse io vi farò avere un poco di piacere.’</p>
<p>E così lui e quel suo cagnulo escono del sentiero; e non troppo inanzi andamo che noi vedemo uscire di quel boschetto uno cavriuolo, e mughiando forte e correndo esce fuori e così di sopra innanzi da noi correva, il cagnuolo di rieto abbaiava e gridando lo seguitava, lo imberciatore correva ancora lui. Se ne venne e con allegrezza ci agiugne e dice: ‘Non andrà troppo di lunga che noi l'aremo trapassati.’</p>
<p>Un poco di svolta noi forte sentiamo abbaiare il cane, dice allora costui: ‘Il cavriuolo non dee potere andare troppo.’<corr resp="ed">Dician noi</corr>: ‘Egli è forse il meglio andiamo a boce del cane.’ Disse: ‘No, no, andiamo pur via, ché come il cavriuolo enterrà, subito il cane se ne verrà a me, e poi dove sarà lui se n'andrà proprio e ivi abaierà forte.’</p>
<p>‘Può essere questo?’</p>
<p>‘Sì, se non va troppo di lunga e voi vogliate venire, voi lo vedrete.’</p>
<p>‘E anche n'aremo sommo piacere.’</p>
<p>‘Così andando in questo, ecco venire il cane. Allora disse: ‘Eccolo che ne viene, andiamo.’</p>
<p>E così ci aviamo diritto al cane e forse quanto traessi due volte l'arco andati, e noi sentiamo il cane abbaiare.</p>
<p>‘Ed ecco il cavriuolo,’ dice allora costui. Andati forse venticinque passi in una tale valletta noi veggiam ivi quel cavriuolo in terra steso e quasi morto. Lui allora smontato, lo mettemo in su la cavalla e di rieto a lui con allegrezza ce n'andiamo; e tra badare a questo cavriuolo e una cosa e un'altra, la notte ci sopragiunse, se non che Solana, la sorella di Febo, risplendeva, noi poco aremo veduto dove noi fussimo andati. Intanto Febo l'aveva del suo effetto ripiena che non le corna dimostrava, ma come uno circulo da uno perfetto sesto istituito, come uno argento pulitissimo risplendeva e non altrimenti che se di dì fusse stato vedavamo, vero è che per lo ombreggiare dei rami pure alquanto ne occupava il nostro lume.</p>
<p>E scesi in un'altra tal valletta dove che sentimo grande strepito di frasche e di rugimento di porci, donde che noi domandamo costui quello che cosa era, se erano porci salvatichi che stessino al pasco; e lui disse che erano porci e disse: ‘Non sarè gran fatto se noi ne vedessimo stasera parecchi, perché spesso ne passa dalla nostra stanzia.’ Diss'io allora: ‘Dimi un poco, se noi gli trovassimo, farebbono eglino dispiacere?’</p>
<p>‘Non, se noi non gli dessimo impaccio al loro andare, ma noi siamo qui presso alla stanza, che non bisogna dubitare.’</p>
<p>E così passati via, in su una tal valletta su uno poco di rilevato e noi veggiamo ivi essere la cappanna, sotto certe querce e appresso altri arbori dove noi trovamo due altri suoi compagni, i quali come ci vidono con buono viso ci ricevettono e domandarono in che modo e perché arivati eravamo ivi. Noi contamo loro la cagione e l'uno di loro disse che legname d'ogni ragione gli era assai.</p>
<p>Smontati noi, e' nostri famigli danno ordine il meglio che sì può rassettare i cavalli. Costoro si danno da fare, chi una cosa e chi un'altra, mettono mano a questo cavriuolo e comincioronlo a scorticare, il quale era grasso e non troppo grande, e prestamente il missero in uno loro caldaio, e un'altra parte facemo arrosto. El fuoco era apparecchiato, perché uno d'essi faceva carboni, l'altro quando giugnemo ardeva scorze di non so che arbore, sì che essendovi gran fuoco, presto dato ordine a cuocere il cavriuolo, stando così in questo affare, noi sentiamo lì di sotto in quella valletta uno grande fracassio. Dissono allora costoro: ‘Questi debbono essere quegli porci.’ Allora dice costui: ‘Voglianne noi amazzare uno?’</p>
<p>‘Dico io allora:’</p>
<p>‘Sì, per la fede tua.’</p>
<p>Costui piglia la balestra e dice: ‘Venite di rieto a me.’ E andati forse di lunga di lì venticinque passi, dice costui: ‘Fermatevi qui.’ E lui e quel suo cagnuolo va un poco più innanzi, così di rieto a una pianta d'una quercia si si mette e dice a noi: ‘Guardate a quale voi volete ch'io dia di questi.’</p>
<p>I porci passavano alla fila poco di lunga da noi. Ma noi stavamo un poco rilevati che a noi non potevano dare impaccio, perché gli era la riva d'uno tal fiumicello che correva ivi dove che passavano e atraversavano per quella acqua, dove che accostandosene uno infra gli altri un poco più appresso, il quale non era troppo grosso, costui diserrò la balestra e proprio acanto alla spalla gli diè. Allora trasse uno grande strido e partendosi dagli altri cominciò a fuggire, il cagnuolo di rieto seguitandolo; e noi ritorniamo alla cappanna tra' nostri famigli, e gli altri due compagni di costui sì avevano assettato su una loro tavola di quelle scorze di quegli arbori che ardevano e ivi ci assettamo il meglio si poté. Quivi intorno con questo cavriuolo con grande appetito di ciascheduno di noi, e massime essendo cavalcati parecchi miglia sanza mangiare, io non so, tra l'appetito e anche il luogo, a me parve molto buono. E così cenato ne andamo un poco a vedere i nostri cavalli e anche quelli loro fuochi, i quali erano, come ho detto, di carboni e di quelle loro scorze. Io li domandai quello che fanno di quelle scorze, loro dicono che le fanno per farne fare pianelle; e facevanle su uno gran fuoco, e poi quando erano così abruciate le mettevano sotto certe asse e dirizavanle, e così i carboni n'aveano assai fatti in questa forma.</p>
<p>Andati dentro in quella loro cappanna, e in su certe foglie colli nostri panni il meglio che fu possibile ci assettamo a dormire. La mattina seguente, levatici e messi in ordine i nostri cavalli, domandamo dove la nostra via era per potere cercare meglio questa selva. Disse quello con chi noi eravamo venuti: ‘Io verrò un pezzo in là con voì, e metterovi in su una via che va a uno romitorio ch'è di lunga forse quattro miglia di qui, e oltre. Per la selva troverrete molti di questi legnami.’</p>
<p>‘Diteci, per vostra fé, possiamo noi smarrire la via?’</p>
<p>‘La via è bene in modo da perdersi, pure, se tenete sulla mano destra sempre, non temete di perderla; poi troverrete delle persone per la selva, chi fa una cosa e chi un'altra.’</p>
<p>‘Bene, in nome di Dio, sia.’ Dice il mio compagno: ‘Doniamo a costoro qualche cosa e andiamo presto.’ E così porse loro danari e loro rinunziorono dicendo che niente volevano, senonché tanto gli dicemo che pure tolsero uno mezzo ducato. Di quello eravano tenuti di dire noi dicemo loro, così ci partimo; e andando per la selva vedendo molti begli legni ci trovamo, donde che avamo gran piacere, passati forse uno miglio per questa selva e costui con noi, non ci avedemo del cane che li fe' uno grande abbaiare, e andati dove questo cagnuolo era, noi vediamo quello porco della sera ferito lì per terra disteso. Dice allora colui: ‘Ecco qui il porco d'ier sera ferito.’ Lui non altro fa se non che ne taglia lì proprio con uno suo coltello che aveva allato uno buono pezzo, e diello a' nostri famigli, e sì dice: ‘Andate così oltre per questo sentiero, e troverrete una croce via: pigliate pure a mano destra e tirate <corr resp="ed">diritto</corr> che voi arriverete a romitorio. Lui poi v'insegnerà la via. Così dispartito da noi n'andamo oltre per quella selva, e noi vediamo uno bello legno e dove un altro, in modo noi uscimo della via e andando per uno pezzo rivoltando in qua e là per essa, e così appresso il fiume ci ritrovamo. Quando noi ci vedemo essere appresso al fiume, noi diciamo fra noi: ‘Noi abbiamo smarrita la via.’ E andando lungo il fiume trovamo di belli legni di rovore, e pini, e altri legnami da fare navi e altri lavori; passati così un poco più su, trovamo una certa via, dove noi, andati forse mezzo miglio, trovamo uno che tagliava legne, di che tutti c'allegramo, e domandatolo della via d'andare al romitorio, disse che andassimo diritto che era poco di lunga. Rallegratici n'andamo e non troppo di lunga vedemo il detto romitorio; giunti lì vedemo il luogo: era intra molte e variate piante di pini, di querce e di faggi, e d'altri arbori ancora ve n'era assai, e dinanzi era uno prato con uno olmo in mezzo grandissimo, il quale sito e luogo stava in questa forma con una acqua che correva di lì a presso, la quale era chiarissima.</p>
<p>Giunti al detto romitorio smontamo, e i nostri cavalli a piè di quelli arbori gli attaccamo, e picchiato la porta più volte, vienne uno romito assai attempato, il quale disse: ‘Laudato Idio sempre.’ Noi, che bisogno avamo di più che d'una cosa, lo pregamo che ci voglia dare aiuto e consiglio, lui subito disse: ‘Di quello ch'io arò vi darò, della grazia che Dio mi dà a me a voi sarà partecipe.’ E sì disse: ‘Che volete?’</p>
<p>‘Noi vorremo che voi c'insegnassi la via d'andare a questa terra che c'è più presso, perché noi abbiamo bisogno di mangiare, e anche abbiamo bisogno di parlare con alcuno uomo della terra.’</p>
<p>Allora disse il romito: ‘Di qui alla terra è circa di dieci miglia.’ Questa ci parve lunga via a non avere ancora mangiato; noi il dimandamo: ‘Non aresti voi qui del pane?’</p>
<p>A che rispose: ‘Io ho bene del pane, ma non ho di quello che a voi bisognerebbe, io non ho vino, neanche dell'altre cose che voi vorresti. Io ho bene alcuni pomi e fichi secchi. Se voi volete di quello ch'io ho, io ve ne darò volentieri.’</p>
<p>E noi che bisogno n'avamo accettamo, e sì entramo dentro in quello suo luogo; con buona cera ci raccolse, ed entrati dentro in quella sua cellucula, egli avea in uno tale cantoncello dove faceva fuoco, donde che noi gli chiedemo licenza se voleva che noi cocessimo ivi quella carne. Lui rispose e disse: ‘Fate come a voi piace, ma qui none fu mai cotta a mio tempo.’</p>
<p>Udito questo, per non fargli dispiacere, noi non la cocemo, ma solo pane e non so che poma mangiamo e di quell'acqua che correva quivi da canto bevemo. Lui, mentre che così collezzione si faceva, diceva buone e sante parole; e così mangiando andavamo vedendo quello suo luogo, il quale era in questa forma.</p>
<p>La chiesa era solo per ogni verso braccia venti, come qui per questo disegno si vede era scompartita. E così facendo collezzione andamo vedendo el sito, e vedemo dentro per quelle sue celle in ogni luogo, e sì ci mostrò il detto romito la chiesa e ogni cosa, la quale chiesa era bella per quello ch'ell'era e secondo il luogo. Entramo poi in uno suo orto il quale era bello, pieno di odorifere erbe e alcuno buono frutto, ed era nel mezzo una fonte d'una acqua chiarissima dove che alquanti pesci gli era dentro. Eravi ancora non so che sciami d'ape. E così domandamo questo romito se altri compagni con lui aveva, disse che sì, che era andato alla terra per pane. E veduto ogni cosa e fatto collezzione di quelle sue cose, di pane e di fichi e d'un poco di mele che ci pose innanzi, donde che pure un poco alla fame così leggeri sodisfacemo, il domandamo ancora se per infino alla terra gli era abitazione alcuna. ‘Altre abitazioni non ci sono, se non che di lunga a qui a qualche due miglia gli stanno certi uomini che fanno catini e cucchiai di legno e altre loro cose.’</p>
<p>Allora dissi: ‘Puossi smarrire la via?’</p>
<p>Disse di no: ‘E anche sono certo troverrete qualche persona che v'insegnerà la via.’</p>
<p>E così pigliamo da lui licenza e sì ci partimo. E andati oltre per questa selva arrivamo dove costoro facevano quelli catini, camminando sempre per questa selva vedendo di belli legni da fare ciò che l'uomo volesse, diritti e begli. Giunti in questo luogo dove costoro lavoravano e salutatogli, graziosamente ci risposono e domandatoci quello che noi andavamo caendo, noi il dicemo loro; a che ci risposono che legname c'era assai e di più ragione. Noi domandatogli se ci sapessino mettere in via che questo legname ci fusse tagliato secondo che noi dessimo a loro a 'ntendere, disse che sì, troverremo assai: ‘E quando altri non ci fusse, per guadagnare e anche per servire, noi lo faremo.’</p>
<p>‘Sì, ma noi vorremo che si facessono presto.’</p>
<p>‘In nome di Dio, noi faremo quanto potessimo, voi potresti pigliare altri qua alla terra dove se ne troverrà assai.’</p>
<p>‘In buon'ora sia.’</p>
<p>Invitatici a fare collezzione, e noi che leggeri del cibo eravamo accettamo lo 'nvito, e anche per vedere in che modo facevano. E sì smontati da cavallo, e ancora i cavalli arebbono volentieri mangiato del fieno se n'avessino avuto, demo loro non so che strame innanzi, e noi intorno a uno certo loro fuoco n'accostamo, e una partita di quello porco mettemo a cuocere; e cotta, insieme con questi facemo collezzione, e pure ci ristoramo un poco meglio. E veduto quegli loro torni come egli facevano, pigliamo commiato da loro e dicemo: ‘O noi ritorneremo o noi manderemo a fare tagliare questo legname.’ E così ci partimo, uno d'essi dice: ‘Io voglio venire con esso voi, perché la via è un poco dubbiosa da perderla.’</p>
<p>‘Aremolo molto caro, perché noi la potremo perdere come facemo stamattina.’</p>
<p>Così lui piglia una sua partigiana in mano e alletta uno suo cane, e sì ci partimo; e andati forse uno miglio, e noi scontramo il romito con uno suo asinello innanzi; e salutatolo, costui ci dice che era il compagno del romito. Tirati oltre per la selva uno grande pezzo, per tutto trovamo di belli legni, e anche di varii animali vedavamo per questa selva, cioè orsi e cervi, cavriuoli, porci e altri assai; pure ci scontramo in uno cervio non troppo grosso, questo cane di costui lo seguita, e noi oltre per la selva, tanto che pure s'abatte in non so che buschina in modo che colle corna rimane tra le spine, sì che il cane lo giunse e ataccollo, per maniera che noi sopragiugnemo e lui colla partigiana e noi con le nostre spade, tanto che lo sventurato cervio da noi fu amazzato con grande nostro piacere. E morto il detto cervio, noi smontati e su uno de' cavalli de' nostri famigli il mettemo, e con questa caccia c'aviamo, e usciti fuori della selva, tra per l'andare di rieto al cervio e una cosa e un'altra, egli era quasi notte e avamo ancora andare più di quattro miglia, secondo ci disse costui. Udendo questo, ci parve strano avere andare tanto, considerato era notte, e anche non essere più pratichi nel paese che noi ci fussimo; noi domandamo costui se niuna osteria più a presso che la terra ci fusse. In questo, ecco uscire d'uno crocicchio di via due a cavallo con cani e uccegli da caccia, i quali scontratici in loro ci salutorno, e noi loro, e poi dissono: ‘Voi avete fatta bella caccia’. E noi il simile a loro referimo, perché loro avevano prese molte pernice e non so che fagiani; i quali accompagnatisi con noi e noi con loro oltre pella strada ragionando, di più cose ci domandorno e così noi loro; finalmente, inteso per quello che noi eravamo venuti, molto si profersono noi, che cavalcavamo forte per potere andare a buona ora a qualche alloggiamento. Dissono questi giovani: ‘Noi ancora vogliamo andare allo alloggiamento.’</p>
<p>‘Voi forse state più appresso.’</p>
<p>‘Tanto stiano appresso l'uno quanto l'altro, per stasera.’</p>
<p>‘Voi forse avete qui la vostra stanza a questa villa.’</p>
<p>‘Dove ch'ella sia, voi per questa sera accetterete la nostra proferta.’</p>
<p>‘Ringraziamo la vostra cortesia, noi andremo qui con questo nostro amico, il quale dice essere qui appresso a uno o due miglia una osteria.’</p>
<p>‘Sie con Dio, la mia ancora non è troppo più a lunga. Sì che anderemo pure dove vi dico.’</p>
<p>Veduto tanto la buona amorevolezza di costui, accettamo e alla sua casa n'andamo, dove che giunti parve che dovessino aspettarci e non altrimenti ci ricolsono, se non come se fussimo stati di loro proprio. Subito scavalcati con tante carezze che noi ci vergognavamo, stati così un poco, andati in un'altra sala, lì era apparecchiato da signori; come ivi fumo giunti, l'acqua alle mani, e alla tavola ci mettemo, dove che ivi sanza mancamento d'alcuna cosa con molta piacevolezza e cortesia del gintile uomo mangiamo; della qual cosa noi avamo bisogno. E così cenando varii ragionamenti fu tra noi: in prima ragionamo delle nostre cacce, di poi dicemo per quello eravamo venuti, e inteso disse: ‘'Io vi metterò nelle mani persona che vi servirà bene, perché io ne cognosco uno che in questi fatti di legname è intendentissimo, il quale farà quello che per voi gli sarà commesso.’</p>
<p>Ben, noi che altro allora non andavamo cercando dicemo che l'avamo carissimo: ‘Come potremo fare di parlargli?’</p>
<p>‘Voi l'arete qui domattina, al nome di Dio.’</p>
<p>Dopo molti ragionamenti disse: ‘Io sono certo che, tra 'l cavalcare e anche questa notte passata non troppo a vostro acconcio, dovesti stare, e parmi che sia meglio che voi v'andiate a posare.’</p>
<p>Noi che altro per allora <corr resp="ed">non</corr> si disiderava accettamo, e menatici in una camera dove che era uno letto magnifico che a uno signore sarebbe stato bastevole, elli disse: ‘Qui per questa notte vi riposerete, e ' vostri famigli qua in quest'altra staranno.’ E aperse uno uscio che in quella medesima camera rispondeva, e così ne rimanemo, e mentre che noi ci spogliavamo domandamo e' famigli de' cavalli come stavano; dissono che erano bene ristorati del dì passato e che stavano benissimo. In questo, ecco venire due de' suoi con confezzione e vino acciò facessimo collezzione, ma noi che bisogno non ce n'era la rinunziamo, per nessuno modo non si volevano partire, tanto che, solo per non parere che non l'avessimo grata, solo uno gustare fu fatto da noi. E partitisi costoro, noi andamo a letto, il quale non era come quello di foglie che la sera passata era stato nostro, ma solo quando noi v'entramo dentro ci parve entrare intro uno monte di neve, in modo che tra 'l compagno e me era uno monte che appena aremo toccato l'uno l'altro. Adormentatici, la mattina seguente parendoci essere tutti riposati ci levamo, e 'l gentile uomo con buona accoglienza disse: ‘Come state?’</p>
<p>‘Noi benissimo’ – gli rispondemo – vostra merzé.’</p>
<p>Così disse: ‘Io ho mandato per lo amico, sarà qui presto, aspettatelo.’</p>
<p>E noi aspettamo, e veduti i nostri cavalli che pareva che fussono stati in riposo uno mese, in questo così ecco venire quello che il gentile uomo aveva detto.
E parlato collui, il trovamo intendentissimo, e datogli a 'ntendere quello che avamo di bisogno e datogli le misure e' danari, innanzi che di quivi ci partissimo, noi fermamo con lui di tutto quello avamo di bisogno, e fatto con lui il patto in presenza del gentile uomo, e lui gli fu sicurtà. In questo mezzo apparecchiato al modo suo il gentile uomo disse: ‘Insieme di compagnia facciamo collezzione.’</p>
<p>E fatto collezzione e messo in ordine li nostri cavalli e ringraziatolo quanto a noi fu possibole il gentile uomo della grata e onorevole accoglienza c'aveva fatta, tutti ne spartimo con dicendo che presto uno di noi o tutt'e due lo verremo a rivedere. Sì che, preso licenza, tutti ci partimo e uno suo famiglio con esso noi mandò tanto che ci misse in su la strada, la quale andava al nostro disiderato porto, e così cavalcando giugnemo.</p>
<p>Giunti lì, il Signore domanda come abbiamo fatto; noi gli raccontamo tutto come avamo ordinato e ogni cosa per ordine gli dicemo, donde che lui ebbe grandissimo piacere e molto commendò il gentile uomo. Noi riferitogli l'amore e la benivolenza gli portava per quello gli avamo della Signoria sua referito, molto lo commendò e piacquegli assai, e disse: ‘Orsù, che si dia ordine a fare che quello che fa bisogno, acciò si possa mettere a essecuzione.’</p>
<p>‘Signore, a ogni cosa è dato ordine, tempo niuno si perderà, forniamo di vedere quegli altri edificii che s'hanno a ordinare in questa nostra città; e che si dia ordine, e poi si farà tutto col nome di Dio.’</p>
<p>Dice allo interpito che ce lo dichiari. Lo interpito dice: ‘Io sono al vostro piacere, ma attendete qui, perché mi pare ci sia di belle cose, massime come credo abbiate veduto scolpito uno tempio che era fuori della città; e ancora mi pare ci sia uno giardino con una stanza bella.’</p>
<p>‘Ben, questo si vuole intendere, e voglio che se ne faccia uno disegno.’</p>
<p>‘El tempio, come si può per questo disegno intendere e vedere secondo che queste lettere dichiarano, era in questa forma. Il suo fondamento in prima era di misura di braccia cento sessanta per uno verso e pell'altro cento; queste sessanta erano partite per metà di là e la metà di qua, cioè trenta per lato, le quali trenta erano scale che andavano alte braccia quindici; e, salite le quindici, era uno piano di dieci braccia, dove alla dirittura d'esse era uno portico di questa larghezza. Queste erano le parti da canto; da l'altre due parti era uno portico di questa larghezza, entrava quasi intorno al detto tempio al piano. Le parti di sotto era al piano del terreno, solo due gradi si saliva. Era in questa forma: ell'era prima scompartita in tre parti: la prima era di braccia cinquanta, l'altre due erano venticinque l'una, e queste venticinque andavano quadre, sì che facevano in mezzo il vano di braccia cinquanta. Alle venticinque se ne toglieva tre, che restavano ventidue, e a quella parte del mezzo si toglieva tre di là e tre di qua, e queste erano le mura, donde che di netto veniva a restare quaranta quattro braccia, e queste parti da canto la metà dove che in questo era una trebuna per ciascheduno de' canti, la quale andava alta braccia sedici, e queste erano in otto cantoni; e in ciascheduna delle quattro facce era una cappelletta. La forma per lo disegno si mostra e puossi comprendere. L'ornamento del quale era una cosa stupenda: secondo dice qui, era tutto di marmi di variati colori, cioè bianchi, neri, rossi, di fuori; dentro tutto intarsiato di porfidi di variati colori e modi d'intarsiamenti d'esso porfido. Erano le volte tutte messe a musaico di variate storie figurata, il pavimento ancora con varii lavori fatti di porfidi inframessi; le porte tutte di bronzo storiate ancora di variate invenzioni di cose, dorate tutte erano. Eragli ancora molti ornamenti d'oro e d'argento. Eragli ancora intra l'altre cose candellabri di bronzo maravigliosissimi a vedere, i quali facevano una ghirlanda nel mezzo, dove che nel vano della circunferenza d'essi era uno altare degnissimo, sul quale era molti ornamenti d'oro e d'argento. Il quale altare, secondo qui si può comprendere, stavano in questa forma. Il coperchio di sopra tutto di bronzo dorato, dove che nella sommità era una statua grandissima di bronzo dorata molto magnifica; e poi in ciascheduna le torri, le quali torri erano, come si può vedere, fatte per ornamento e anche per fortezza; ed erano di venti braccia per quadro, fatti tutti di marmo, i quali andavano quadri, alti infino al principiare della volta grande e da quello in su si riduceva in otto facce, e tutto in colonne a ordine a ordine fatte, e di grado in grado seguivano con una cornice, che tra l'una e l'altra spartiva gli ordini d'esse colonne.</p>
<p>In questo modo stanno i candellabri, i quali erano ornati d'oro e d'argento, i quali erano bellissimi quanto era possibile. Altri ornamenti ancora assai erano in questo tempio: eravi lampane ataccate a ciascuno candellabro e l'altro, e così stava come qui per questo disegno si può comprendere.</p>
<p>Altro non dice di questo tempio, ma è da credere che ornamenti gli era assai e varie cose in esso fatte. Seguita ora come era fatto questo giardino, il quale era qui in questo piano e, secondo si può comprendere, non doveva essere troppo di lungo da questo tempio.</p>
<p>Era questo, secondo dice qui, era uno miglio per ogni faccia. Era l'entrata sua per uno ponte, il quale era grande quaranta braccia, cioè lungo, e largo dieci; e questo era su uno fosso che circundava tutto questo giardino. Il quale su ogni cantone era uno ricettaculo, parte in colonne e parte era pure in muro. Era fatto in questa forma: uno quadro di venti braccia, come qui si vede, in colonne di sotto da due canti e gli altri due erano di muro; ed era alto venti braccia da terra. Aveva uno solare, il quale era alto da terra bene braccia nove. Il primo era, come è detto, due canti il portico largo braccia sei e alto nove; eraci poi una stanza di braccia dodici per uno verso e pell'altro dieci, e ancora un'altra stanza di braccia sei per uno verso e pe l'altro dodici. Erano le colonne grosse due terzi di braccio, e alte colli capitegli e base braccia sei; da l'una a l'altra era di netto braccia tre, ed erano tutte su uno muro alto da terra uno braccio, il quale è a dire come uno sedere. E di sopra da questo, come ho detto, è uno solare, il quale è spartito lui ancora in questo modo, cioè una sala lunga braccia diciotto e larga dodici, con due camerette di grandezza l'una di braccia sei per uno verso e pe l'altro dodici e <corr resp="ed">l'altra</corr> braccia sei per quadro, e uno andito sportato in fuori solo di due braccia; e questo intorno intorno circundava questa stanza.</p>
<p>Era il ponte fatto in questo modo: in due archi solo, di braccia dodici l'arco l'uno; era tra l'uno e l'altro arco di distanza di braccia otto e quattro da ogni testa, sì che viene a pigliare tutta la larghezza del fosso. E sulla entrata del ponte una bella porta, e così alla uscita, cioè come s'entrava poi nel giardino. Era uno bello quadro fatto in questa forma tutto il ponte e ancora questo quadro; il quale era per uno verso venti braccia e pe l'altro quaranta; era di sotto scompartito in due parti di braccia sedici per canto, e di sopra sale e camere con due torricegli e una loggia scoperta tra l'una e l'altra, venti braccia alte, con due altri torricegli di sopra, come che qui si dimostra. Tutte queste scompartizioni, tanto del ponte quanto delle stanze degli angoli, cioè de' cantoni, erano tutti in volta fatti, sanza legnami alcuni. Era ancora uno andito in colonne da questo quadro del ponte per infino al cantone, uno muro doppio fatto in colonne, in questa maniera che di sotto si poteva andare al piano terreno coperto, e di sopra si poteva andare allo scoperto; l'andito di sotto aveva il parapetto inverso il fosso, quello di sopra <corr resp="ed">l'</corr>aveva da l'uno canto e da l'altro e in questo ordine andava circundando.</p>
<p>Questo giardino aveva quattro entrate come ch'è questa, cioè in questa medesima forma e modo sì del ponte e sì dell'altro edifizio. Questa entrata era perciò la principale, donde che direttamente s'entrava nel giardino, il quale stava scompartito in questo modo come che qui appare discritto, cioè in prima quadro di misura braccia tremila e dispartito in sette parti, le quali sono cento braccia di terreno di larghezza; ognuna di queste strade hanno sul loro angolo uno ricettacolo di braccia dodici per ogni verso, e da l'uno all'altro è uno medesimo andito in colonne come che è quello dinanzi, e così di sotto al coperto e di sopra allo scoperto da l'uno all'altro si può andare circundando per tutti questi luoghi. E questi stavano in modo messi intra l'una e l'altra di queste due acque che andavano intorno a ciascheduna di queste sette vie: andando o vuoi di sotto o vuoi di sopra, sempre tu vedevi quell'acqua la quale l'una correva dentro e l'altre correvano di fuori, come ho detto. Dice che era uno quadro di braccia mille per ogni verso, il quale era ridotto a tondo, e questo era proprio partito secondo è la discrizzione della terra, e così tutta questa acqua si ricoglieva e lì si dispartiva e tornava indietro dentro nel centro di questo, o vuoi dire in mezzo.</p>
<p>Era un altro giardino fatto in nuovo modo, il quale era alto più che cento braccia, tutto in colonne, e questo ancora scusava uno palazzo; e così questo luogo era scompartito di monti il meglio che fu possibile a scompartirgli secondo che <corr resp="ed">stanno</corr> nel mappamondo. Il quale palazzo e giardino pigliava di distanzia di trecento braccia, il quale stava in questa forma come qui per questo disegno si può comprendere e ancora secondo che queste lettere dichiarano.</p>
<p>El palazzo, com'io ho detto e come qui si dimostra, era quadro ed era palazzo e giardino, il quale trecento braccia era per quadro e sì si spartiva in tre quadri di cento braccia l'uno, in quattro quadri che veniva in sugli angoli del quadro delle trecento braccia; erano questi di cento braccia di quadro per ciascheduno di questi quattro quadri, i quali erano tra l'uno e l'altro di questi di distanza di braccia cento di vano, e dove poi ne facevano uno nel mezzo, il quale era ancora quello di braccia cento; e la sua altezza era ancora cento braccia e l'altezza degli altri era quaranta; e tra l'uno e l'altro era uno portico di braccia dieci largo e alto venti.</p>
<p>Io so che quelle misure e scompartizioni voi forse non l'intendete, come ancora io troppo chiaro non le intendo’ – dice lo interpito.</p>
<p>Il Signore dice ancora lui: ‘Elle sono pure oscure.’</p>
<p>Dico allora: ‘Io le intendo benissimo. Egli è proprio come che è questo qui disegnato in questo mezzo del giardino, ché se voi vedete bene, egli è scompartito in tre quadri per ogni verso e in ogni faccia ne viene a essere tre; quello del mezzo è quello che è tra l'uno e l'altro, si è quello che ha il portico; e quello che è nel mezzo di tutti questo viene a 'vere a ogni faccia uno portico e uno chiostro dinanzi.' Dice allora il Signore e ancora lo 'nterpito: ‘Tu di' il vero, egli è così proprio.’</p>
<p>‘Avisandovi, Signore, che per questo che è qui disegnato ben considero come doveva essere.’</p>
<p>Allora dice lo 'nterpito: ‘Di', per vedere se t'accordi con quello che dice il libro dell'oro.’</p>
<p>‘Signore, per quello che io comprendo, qui a me pare dovesse essere così. Questo, secondo il mio parere, era in prima quadro, come che dice, e spartito nella forma che è detto, cioè di fuori; e di dentro doveva essere così: il muro doveva essere grosso per lo meno sei braccia.’</p>
<p>‘Così dice qui.’</p>
<p>‘La quale grossezza io stimo dovesse essere in questa forma: uno braccio di muro grosso di fuori, e poi braccia due di vacuo, e poi dentro uno muro di braccia tre.' 'Ben, poi come seguita? Per infino a qui è così?’</p>
<p>‘Sì.’</p>
<p>‘Avanza di vano di braccia ottantotto; nel quale vacuo era, secondo il mio parere, uno quadro di otto braccia, dove che nel mezzo andava una scala a chiocciola, e nel tondo la scala, cioè quella colonna che l'uomo tiene in mano, era uno cannone, o di bronzo o di rame che si fusse, dove che l'acqua andava in cima del giardino di mezzo. Era così come dico?’</p>
<p>‘Sì.’</p>
<p>‘Se così era, restava poi in questo quadro delle cento braccia uno vacuo di quaranta braccia per ogni verso, donde che stimo che è uno ponte in colonne. <corr resp="ed">Dové</corr> essere di sessanta braccia lungo e dieci largo, dove che si veniva a ristrignere questo vano di quaranta in trenta.
Questa scompartizione la 'ntendo non quella di sotto al piano terreno, ma quella di sopra alle venti braccia.</p>
<p>‘Tutte l'altre scompartizioni infino alla sommità delle cento braccia si è spartito in questa forma?’</p>
<p>‘Credo sieno strapartiti tutti quelli quadri da canto in questo modo, eccetto che la parte di sotto, ché solo quello di mezzo credo fusse scompartito nel modo sopradetto; poi, credo, v'ha uno ordine di colonne grosse nel mezzo, le quali stessino in questa forma: dove che le volte si sostenessono di sopra da queste colonne, le quali erano sedici, dove che veniva le volte, ch'erano di sopra da queste colonne, di circa diciotto braccia larghe; le colonne erano di diamitro di tre braccia grosse l'una ed erano solo alte braccia nove, le quali colonne s'appellano nane e bastage, cioè portatrice di peso; e l'altezza d'esse volte dovevano essere alte braccia diciotto per lo meno.</p>
<p>Le scale da montar su io stimo prima fusse in quel vacuo del muro delle due braccia e l'altra del pilastro del mezzo, questa è ditta; l'altre poi estimo fussono di fuori sotto a' portici che è tra l'uno quadro e l'altro, i quali, come è detto, sono alti venti braccia e larghi dieci; sotto questi doveva essere la scala larga per lo meno braccia sei, e questa doveva andare in modo piana, che si poteva andare a cavallo fino nella sommità di qualunque di questi cinque giardini, e quando la sommità di questo primo portico era lasciata, l'altra veniva poi negli portichi di sessanta braccia lunghi, cioè quegli che si ristringono il vacuo dentro in trenta braccia per facciata, come è detto di sopra. E in questo modo queste scale erano scompartite, al mio parere, e poi nelle parti superiori erano scompartite camere e altri luoghi da potere abitare. Io non so se me l'ho bene inteso. Dica lo 'nterpito se l'ho inteso.’</p>
<p>Lui disse: ‘Signore, benissimo l'ha inteso lo vostro architetto, solo che dice qui al libro che questa acqua era sopra questo cannone ordinata che a ciascuno abituro se ne poteva cavare con certe spine, o vuoi dire cannelle di bronzo; si poteva avere dal fondo, cioè dal piano terreno, infino alla sommità di ciascuno e ciascheduno aveva la sua parte dell'acqua: come è detto, ciascuno aveva la sua fonte, cioè una fonte di sopra.’</p>
<p>Sì che, inteso: ‘Al mio parere, gli ornamenti – poi dice – moltissimi erano dentro e di fuori; dice che nella sommità era su ogni cantone uno cavallo di bronzo grandissimo, i quali l'uno era volto a levante, e l'altro a ponente, l'altro a settantrione, e l'altro a mezzodì; suvi su ognuno una figura di bronzo dorata con una bandiera in mano, la quale era in modo ordinata che quando vento traeva, sempre si voltavano secondo quel vento. Questi erano tutti dorati, e così negli altri quattro erano ancora figure al medesimo modo sopradetto, le quali rapresentavano figure d'uomini degni e inventori di cose degne, come fu Saturno, che in Italia insegnò cultivare la terra e seminare le biade; e Bacco, che insegnò piantare le vigne a quelli d'Egitto; era ancora Minervo, che fu inventore, dell'uso della lana; eragli ancora Carmenta, che fu inventrice delle lettere latine; eravi Ercole inudo con tutti i suoi dodici gesti, o vuoi dire fatiche, cioè come amazzò Anteo, e come menò Cerbero fuori dell'inferno, e come amazzò Cacco, e come amazzò Gerione, e come amazzò el Leone emineo e come amazzò il porco, e Idra, Acheloo, cioè il Toro, e come amazzò i Centauri, e come amazzò li cavalli di Diomede, e come amazzò la cervia, e come amazzò il serpente che guardava i pomi d'oro. Tutte queste cose erano di bronzo dorate grandissime. Era ancora su' quattro canti di questa acqua, cioè alla fine delle strade, come per lo disegno si può comprendere, questi erano come dire quattro ricettacoli, i quali a similitudine di quattro venti e stavano nella forma che qui si vede, con una figura di bronzo su la sommità, grandissima, in su ciascuna che rapresentava il nome di quel vento. Altro in questo non dice, ma in questo che seguita è due belle cose.’</p>

<trailer>EXPLICIT LIBER QUINTUS DECIMUS</trailer>

</div2>

<div2 type="capitolo">
<head>INCIPIT SESTUS DECIMUS LIBER</head>


<p>‘In questo, come ho detto, seguita molto belle cose. Volete che ve le dichiari ora o volete che ve le lasci per un'altra volta?’</p>
<p>‘E' sarà forse il meglio de no – disse il Signore – poiché noi siamo in questi ragionamenti, dichiarate pure tutto.’</p>
<p>‘E' c'è molto a dire.’</p>
<p>Stando in queste cotali discussioni, una lettera fu apresentata per parte del Signore che, veduta la presente dobbiamo essere alla Sforzinda; e così sanza altrimenti dichiarare ubbidimo la lettera a noi mandata. E giunti, trovamo il Signore insieme colla illustrissima Madonna che andavano vedendo la città, e così tutti li edificii e piazze e chiese e ogni altro edificio che in essa città erano. E poi, veduti e intesi, volse la Madonna andare vedendo il sito e ' luoghi intorno della città. Intra gli altri luoghi e siti che a lei più piacque fu quello dove noi trovamo quello romito la prima volta, quando il Signore mi mandò a cercare il sito dove edificare voleva la città, cioè in quella selvetta d'allori e d'ulivi ch'erano circa di tre miglia di lunga dalla Sforzinda. Donde che, veduto ed esaminato quel luogo, e sendovi quello medesimo romito, dopo un lungo parlare che lui, o vero che collui fece assai, come donna divota e amatrice di santità, mi disse che per ogni modo voleva in quel luogo fare una chiesa nel modo come a quello romito paresse, sì che: ‘Intendera'ti con lui: e come tu hai inteso, dimmi quello che bisogna, ché per ogni modo voglio sia fatta presto, perché veramente mi pare sia luogo molto divoto, e lui ancora mi pare una santa e buona persona, sì che rimarrai qui. Entendilo e poi mi riferisci tutto, e quanto più presto, tanto l'arò più caro.’</p>
<p>E così, ritornato dal romito e riconosciutomi subito, mi prese per la mano e disse che buona faccenda m'aveva fatto ritornare. Io gli dissi: ‘La vostra illustrissima Madonna m'ha mandato qui da voi e hami detto che per ogni modo lei vuol fare qui una chiesa, ma che vuole che voi l'ordiniate in quel modo che vi piace.’</p>
<p>Dice allora il romito: ‘Può essere questo?’</p>
<p>‘Padre, sì.’</p>
<p>Allora rispose il romito e disse: ‘Laudato sia Idio, che venuto è il tempo ch'io ho disiderato. Ma io non m'intendo di queste cose. Dico bene: se la sua Signoria volesse far qui più una cosa che un'altra, io direi ben quello che più volte m'è venuto nell'animo.’</p>
<p>‘Dite pure, ché la sua Signoria ha detto che per ogni modo che quello direte, lei vuol fare.’</p>
<p>‘Egli è più di trenta anni ch'io sono in questo luogo, e quando solo, e molte volte io ho avuto compagnia. Egli è vero che al presente, perché la città è fatta e verracci assai gente, non è più da essere luogo di romito. Ma poiché la sua Signoria vuol fare qui una chiesa, a me parrebbe che dovesse fare uno monistero di monaci, o vero di romiti osservanti, i quali non mangiassino carne, perché, come dico, egli è degli anni più di trenta e anche quaranta che mai carne in questo luogo non s'è mangiata; così arei più caro che si conservasse questa osservanza di questo.’</p>
<p>‘La Signoria sua non altro farà se non quello che voi ordinerete.’</p>
<p>‘Se così è, io direi si facesse qui una chiesa in nome di santo Girolamo, e ancora si facessi uno luogo che ci potessono stare i suoi romiti, cioè quegli che non mangiano carne. Niente di meno di' alla sua Signoria che quello che piace a lei piace a me.’</p>
<p>‘In nome di Dio sia. Io andrò a riferigliele, e poi tornerò da voi.’</p>
<p>‘Sono contento, va' in pace.’</p>
<p>E così mi partii e anda'mene alla città e apresenta'mi alla sua Signoria. Mi domandò quello che 'l romito aveva detto. Io riferitole tutto, mi disse: ‘Che c'è da fare?’</p>
<p>‘Parmi che sia da fare che si dia ordine a preparare le cose opportune e ch'egli si cominci.’</p>
<p>‘Sì, ma io arei caro d'intendere pure in che modo questo arà a stare.’</p>
<p>‘In nome di Dio, se piace alla vostra Signoria, io ne farò uno disegno, sì della chiesa e sì de' luoghi per abitare i frati o romiti che sieno.’</p>
<p>‘Sono contenta, ma voria che la chiesa fusse bella.’</p>
<p>‘Se vi piace, io ne farò una nel modo ch'io ordinai a Bergamo, che era bella. Io vi dirò come stava: io feci uno disegno di legname rilevato e misurato alla proporzione secondo aveva a essere.’</p>
<p>‘Dimmi che chiesa era quella che volevano fare.’</p>
<p>‘Era il loro duomo.’</p>
<p>‘Come, non avevano essi duomo?’</p>
<p>‘Madonna, egli l'avevano, ma era brutto, sì che, essendo vescovo, uno il quale disiderava che la chiesa fusse bella e cognoscendomi, mi domandò ch'io dovessi fare uno disegno, e ancora ordinarla loro in modo che stesse bene secondo il sito. Donde che questo vescovo vedendo più disegni, finalmente, insieme con quegli cittadini ch'erano diputati a dovere essere sopra a quella fabbrica, elessono me che dovessi, <corr resp="ed">come ho detto di sopra, fare</corr> loro questo disegno di legname rilevato e proporzionato alla misura del luogo dove aveva a essere. E così lo feci loro in questa forma e misura che qui vedrete in questo foglio disegnato, il quale solo cento dieci braccia gli era di spazio per uno verso, e pe l'altro, dove più largo era, non più che sessanta e dal mezzo in giù non era se non cinquanta due. Questo veniva a essere piccolo, esendo per lo duomo, ma nel vero più spazio non v'era, ché forse l'arebbono fatta maggiore.’</p>
<p>‘Ben, dimmi pure come stava: se mi piacerà, la faremo; se none, la faremo in altro modo.’</p>
<p>‘La forma d'esso, cioè nel modo ch'io lo feci di legname si è questo el di fuori della parte dinanzi, cioè la facciata; le parti da canto stavano in altro modo.’</p>
<p>‘Questa vista di fuori mi piace, in quanto alla facciata; dimmi quanto era alta questa e in che modo stava dentro, che forse faremo in questo modo, se mi piacerà come è fatto infino a qui, in questo termine.’</p>
<p>‘In prima vi dirò il fondamento e anche vel disegnerò un poco qui in digrosso. Il suo fondamento stava in questa forma: in prima era per lo lungo, come di sopra dissi, cento dieci braccia, pe l'altro verso era cinquanta due braccia e dalla croce in giù inverso la facciata e dalla croce in su verso l'altare grande era sessanta quattro; la larghezza dentro di tutta, tanto la croce quanto la nave, era in tutto braccia trenta sei. E, come vedete qui per lo fondamento, le sue scompartizioni erano in questa forma: la sua cappella maggiore si era, come qui si vede, posta a levante e la sua facciata a ponente, dove che di là e di qua dallo altare era una sagrestia di braccia dieci l'una per un verso e pell'altro braccia sedici, e in esse era una scala, la quale andava di sopra a le dette sagrestie. E perché questa loro chiesa vecchia scendeva parecchi gradi dal piano terreno, l'alzamo tanto più dal piano terreno che non si scendeva, ma si saliva braccia tre; donde che per quello alzare fu mestiere di fare volte, le quali volte ne facemo sepolture, come qui nel fondamento dimostra E così, di là e di qua al salire dell'altare grande, feci due cappelle di larghezza di braccia dodici, e così dalla parte opposita della medesima ragione. Poi ne feci tre di là e di qua alla entrata della porta dinanzi; le quali erano di braccia undici l'una. E ancora si saliva per gradi da tutte le parti, ma perché il sito non era piano, si saliva più da uno luogo che da un altro, e massime dalla parte settentrionale; e da quella parte era la calonica loro, la quale, benché brutta fusse, si sarebbe adattata e acconcia in modo sarebbe stata bene.’</p>
<p>‘Infino a qui mi piace assai, io sono contenta che la facci in questa forma. Ma pure arei caro che in qualche cosa si mutasse, perché non paresse totalmente tolta da quella.’</p>
<p>‘Bene, io il disegnerò il dentro una partita, e così alcuna delle parti di fuori, e poi quelle cose che vi parrà da dovere rimuovere si rimoveranno.’</p>
<p>‘Bene, in nome di Dio, sia. Dimi quanto il facevi tu grosso quello fondamento.’</p>
<p>‘Io l'avevo ordinato di quattro braccia grosso di quelle di Bergamo, le quali sono una oncia meno e uno decimo men che quelle di Milano.’</p>
<p>‘E io voglio siano braccia cinque grosse, perché a me pare che quanto più è grosso il fondamento debba essere migliore.’</p>
<p>‘Questo è vero. Io lo farò questo cinque, perché poi potremo fare i muri più grossi.’</p>
<p>‘Fa' come ti pare.’</p>
<p>‘E così ordinerò le sepolture dentro per tutto intorno in volta al piano terreno, come proprio io aveva fatto a quella. L'altezza della nave, cioè del corpo della chiesa, sarà di fuori infino al comignolo del tetto braccia cinquanta due, la quale sarà in volta tutta.’</p>
<p>‘Quanto farai alte le cappelle?’</p>
<p>‘Le faremo alte braccia diciotto, potremole fare di venti due ancora, se volete.’</p>
<p>‘E staranno meglio di ventidue.’</p>
<p>‘Queste che sono alla entrata della porta, perché sono di braccia undici, saranno a due quadri; l'altre vengono a essere un poco meno.’</p>
<p>‘Bene, in nome di Dio, questo non importa.’</p>
<p>‘Di sopra da queste cappelle da canto, perché venga all'altezza delle trenta due braccia, faremo uno andito, il quale risponderà dentro nella chiesa, e sarà di larghezza cinque braccia; verrà in questa forma come qui in questo poco disegno si può intendere. E come si vede una di queste, così è l'altra facciata da canto dentro. Da canto di fuori starà in altro modo: sarà alta la parte di fuori e queste pareti da canto braccia trenta, <corr resp="ed">dove</corr> che gli verrà il tetto, il quale arà di pendenza due braccia, sì che dentro viene a essere <corr resp="ed">alta trenta</corr> due per infino al piano; e poi arà a questa dirittura, cioè a questa fine, una cornice di due braccia e uno e mezzo in fuori, dove verrà uno corritoio che si potrà andare dintorno alla chiesa dal canto dentro e ancora di fuori. E di sopra da questa sarà la 'mposta della volta, la quale faremo in croce in questa forma che qui si può comprendere per questo poco disegno, la quale verrà a 'vere di voltura braccia dodici e mezzo, sì che viene a essere uno terzo e uno duodecimo della sua larghezza.</p>
<p>Arà tre contraforti per ogni canto di due braccia l'uno, i quali si moveranno su di di rieto del muro delle antedette cappelle e atraverserannosi sopra alle loro volte, i quali andranno per infino a l'altezza del tetto di mezzo; e per essi andrà uno condotto, il quale ricoglierà l'acqua de' tetti, i quali risponderanno in certe coacle, le quali saranno sotto terra ne' detti fondamenti. E queste acque saranno atte a rinettare tutte le brutture che ne' detti luoghi si facessero.</p>
<p>L'altezza dentro viene a essere a uno quadro e mezzo ; istaranno in questa forma come qui si potrà comprendere.</p>
<p>Come avete inteso, la larghezza d'esse è braccia trenta, e così viene a essere la larghezza della trebuna del mezzo; l'altezza sarà in tutto braccia novanta.’</p>
<p>‘In che modo novanta?’</p>
<p>‘Perché in prima ell'è alta dal piano della terra braccia cinquanta due; donde che vuole essere braccia dodici dagli archi in su per lo meno dove comincia la volta; la detta volta a mezzo tondo, che è braccia quindici; che sono in tutto braccia settanta nove e uno di muro che fa ottanta; e la lanterna di sopra si è braccia dieci; che viene essere novanta. Èvi poi il pomo e la figura che va di sopra, che sarà ancora circa di dieci braccia, sì che verrà a essere poi in tutto braccia cento. Ècci poi e' campanili, i quali faceva di rieto di sopra dalle sagrestie, e facevagli in questa forma: in prima faceva uno quadro alla dirittura delle sagrestie, come ho detto, d'altezza quanto era alto il tetto grande, e in quello luogo ricigneva colla cornice che andava intorno alla chiesa, cioè quella ricoglieva l'acqua del tetto. E poi feci in su questo uno tondo di dodici braccia alto, il quale aveva di circunferenza braccia trenta sei, sì che il diamitro veniva a essere braccia dodici. E poi di sopra a questo feci uno ordine di colonne d'altezza di braccia otto tra basa e capitello, in sul qual tondo gli metto dodici colonne intorno, dove che ognuna me ne occupa uno braccio, donde che dall'una colonna <corr resp="ed">a</corr> l'altra gli è di vano braccia due; il che mi resta di diamitro braccia dieci, dove io fo un altro tondo di muro solo di braccia sei di diamitro e uno braccio grosso il muro, sì che me ne resta solo quattro di vano. E in esso fo una scala dentro, che va infino nella sommità; e le dette colonne vanno a ordine infino alla detta sommità, e sopra a ogni ordine di colonne metto una cornice alta due braccia, sopra alla quale vanno l'altre colonne. E così vanno tutte, e tanto andavano alte in questo ordine che superava l'altezza di tutta la chiesa braccia trenta, sì che veniano a essere cento trenta braccia. Gli ordini di colonne erano otto, e così la detta scala dentro e anche di fuori sotto l'ordine delle colonne, e ad ogni altezza delle colonne era una volta dentro, e così di volta in volta andavano infino alla sommità; avevano tante finestre quanto colonne, e di sopra le sue campane e uno gallo su uno pomo per la cagione antedetta.’</p>
<p>‘Questi mi piacciono, ma io vorrò stiano dinanzi alla facciata, sì che disegnera'mi un poco solamente la facciata e uno di questi campanili; e che si dia ordine a farla in questa forma.’</p>
<p>Preparate tutte le cose opportune a questo edificio furono messi e' maestri in opera sotto questo disegno, e con grande sollecitudine lavorato e fornito.</p>
<p>Fornita che questa fu, subito la nostra illustrissima Madonna la volle venire a vedere. Piaciutole sommamente la facciata e tutte l'altre parti, ancora la lodò molto e commendò, e poi volle vedere i luoghi dove e' romiti avevano a stare. E veduto per tutto, le piacque sommamente, donde che, isguardato i chiostri e tutto, disse: ‘Voglio che tutte quelle cose che bisogno fanno per adornamenti della chiesa <corr resp="ed">si facciano</corr>.’</p>
<p>E ancora dell'altre cose che bisogno faceva per lo governo de' romiti, e così di tavole d'altare, massime quella dell'altare grande, comandò si facesse bella. Dove volle che più figure in essa si dipignesse, intra l'altre la Vergine Maria con Cristo in braccio, e da uno de' canti santo Girolamo, e santo Francesco, e santo Benedetto, e santo Giovanni Batista, e santa Caterina , e santa Lucia. E di tutti questi santi da' piè nella fine della detta tavola volle si dipignesse le loro passioni di questi sopradetti santi. In mezzo stava la natività di Cristo la quale era molto bella e con molto oro che per ornamento gli era messo, e fu fatta per mano di bonissimo maestro. Poi volle che altri ornamenti di calici e di croci e candellabri e tutti 'ornamenti che bisogno facea di figure fussino fatte per la chiesa, e ancora pel chiostro volle che fusse dipinte le storie degli antichi santi, cioè vita patrium, intra le quali volle la vita di santo Girolamo, e quella di santo Benedetto, e di santo Antonio, e di santo Francesco, e ancora quella di santa Appollonia e di santa Caterina; e intra l'altre gli fu fatta quella che mette santo Girolamo di quello monaco che stette pregione più tempo e poi finalmente scampò lui con una sua compagna, i quali insieme sempre stettono al servigio di Dio e furono creature di santa vita, secondo dice il preallegato Gironimo. Il quale dice che essendo in Egitto in una villa dove era una chiesa, nella quale trovò questi due stare in orazione, i quali erano vecchissimi, e domandatogli santo Gironimo questo chi fusse, non gli fu avaro di parole e dissegli la cagione perché stavano insieme in orazione con quella donna vecchia. E domandatolo sottilmente gli rispose e disse che essendo lui da giovane andato a servire a Dio in uno monisterio di sante persone, ‘Statogli uno certo tempo, mi venne volontà di tornare a casa, considerato mio padre non avere altri figliuoli e ricco era; per cagione di quella robba possedere, e anche parte per Dio darne, diterminai totalmente di partirmi. E dopo molte persuasioni a me fatte dal nostro abate, il quale molto mi confortava a dovere perseverare nel monisterio, pure io dispostomi mi parti'; e perché quelle strade dalli abitatori del paese, i quali erano gente di malvagia condizione, stavano in molti luoghi a rubare e ogni male fare a chiunche passava per la strada, il perché accompagnatomi con più persone insieme e andati alquanto di cammino, fumo da questi maladetti malandrini assaltati, i quali saracini erano. E assaltatici, chi uno e chi un altro piglia di noi e io insieme con questa mia compagna la quale era in nostra compagnia fumo a uno saracino dati per prigioni. Messomi a' suoi servigii e lei insieme con meco, dopo alcuni dì volle che in atto di matrimonio ne congiugnessimo. Io che non a quell'atto mi voleva condurre, dopo molti minacci di morte, e anche per conforto d'essa, in uno medesimo letto dormimo, ma non che mai uso carnale tra noi fusse. Credendo noi lui essere congiunti di carnale atto, confidossi noi essergli fedeli, e sì ci fece guardatori di sue pecore; il che dopo molti rimordimenti di coscienza di quello avevo fatto d'essermi partito del monisterio con penitenzia dolermi, confortato da questa sorella, e veduto il modo da potere da costui disbrigarci da tale servitù, noi stando fuori con questo bestiame e aspra vita che era la nostra, come piacque a Dio, ragionandoci tra noi il modo che a fare avamo, e così lei confortatomi a questo fare, diterminato il modo, con due pelli di quegli castroni che guardavamo feci due otri, e con carne e alcune altre cose <corr resp="ed">provedemo</corr> del nostro vivere, e così ci partimo. Arivati a una fiumana <corr resp="ed">che</corr> lì propinqua era gonfiamo li otri, e a sedere su essi ci mettemo, e a l'acqua del fiume ci abandonamo, e mediante la divina grazia noi aiutandoci con piedi e con mani per essa acqua tanto che finalmente passati, subito il nostro padrone col suo famiglio insieme in su cammegli ci seguitò. E passati il fiume, noi non altro rifugio di nostro scampo gli era se none una caverna, nella quale entrati vedendoci, subito il famiglio colla spada entrò dentro per menarci via. Come piacque a Dio una lionessa che in quella aveva i figliuoli, entrato costui dentro, gli si gittò alla gola e subito lo strangolò; e 'l padrone, dopo molto gridargli della sua dimora, entrò dentro lui, e quel medesimo la lionessa fece a lui che aveva fatto al famiglio, e non altro fece che beuto di quello loro sangue co' figliuoli si partì, né altra molesta o male alcuno fece a noi. Veduto questo, ringraziamo Idio e uscimo di fuori e, veduti i cammegli ataccati a uno arbore, su essi montamo e con loro munizione da vivere ne venimo; e poi sempre in questo luogo siamo vissuti insieme, e mai da me né da lei è stata se none compagnia casta e santa.’</p>
<p>Sì che questa storia ancora volse si dipignesse e altre assai, le quali per bonissimi maestri furono fatte. E fornita tutta la chiesa, come ho detto, e così del luogo de' romiti, o vuoi dire de' frati, di tutto quello che a simile edificio era necessario, ordinò che continuo si dicessi messe e gli uficii divini sempre in questa chiesa si celebrassono.</p>
<p>Fatto e ordinato questo, il mio Signore ancora insieme colla sua Madonna la volle vedere con molti altri insieme, e veduta molto la lodorno; di poi, ritornati alla Sforzinda, mi domandò quello era fatto al porto e alla città ancora.</p>
<p>‘Altro, Signore, non gli è fatto, se non cavati e murati i fondamenti della città. Al porto non altro si farà fino a tanto che la vostra Signoria non ditermina in che modo volete che stia.’</p>
<p>‘El modo si è che none in altra forma voglio che stia, se non proprio come narra el libro dell'oro.’</p>
<p>‘Sarà una degna e bella cosa.’</p>
<p>‘E così tutti gli altri edificii delli quali fa memoria detto libro non altrimenti voglio che stieno, più presto voglio si vantaggino, se è possibile; se none, almeno non stieno peggio. E così quanti ce n'è, tanti voglio se ne faccino, e se none in quella capirranno, voglio si faccino in questa.’</p>
<p>‘Se la Signoria vostra gli fa tutti quegli che sono nel libro dell'oro discritti, sarà una cosa molto degna.’</p>
<p>‘Come se gli faremo? Noi gli faremo per certo, se Idio vorrà.’</p>
<p>E così, dato ordine e preparate tutte le cose opportune a questi edificii che bisogno facevano per fornirla e messi al lavoro i maestri, con molta sollecitudine furono cominciati tutti i dificii nelle forme sopradette. E perché molta quantità di ferro bisogno faceva per fornirgli, domandai uno, il quale era pratico per lo paese, se in veruno luogo appresso ferro ci fusse. Rispose che appresso non ne sentiva, senonché disse: ‘Egli è, secondo ch'io ho inteso, che nuovamente s'è trovata una vena di ferro di lunga di qui qualche quaranta o forse cinquanta miglia, sì che se fusse buono ferro, forse sarebbe assai commodo.’</p>
<p>‘Tu di' vero, ma chi è costui?’</p>
<p>‘Non lo sai tu?’</p>
<p>‘No, ch'io nollo so, perché non l'ho udito dire ancora.’</p>
<p>‘Egli è messere Somato da Terie, al quale mi pare che 'l Signore abbi donato quel luogo e 'l paese intorno, dove mi pare avere inteso lui volervi fare uno castello, sì che tu ne 'l puoi domandare e intenderai da lui.’</p>
<p>‘Anzi gli voglio andare a parlare e intendere che cosa è.’</p>
<p>E così gli andai a parlare; e parlatogli, mi disse tutto e che voleva andarvi presto e farvi uno castello, dove che io me gli profersi, dicendo se gli piaceva ch'io andrei collui, e lui mi disse: 'A ogni modo tel volevo dire, e voglio ancora che ci venga maestro Letistoria, perché voglio fare uno bello castello, sì che voglio l'ordiniamo.' Io, che disideravo vedere quel luogo e in che modo ancora il ferro si facesse, fu' molto contento. Non troppo tempo passò che lui chiese licenza al Signore per tutti e due. Il primo dì di quadragesima alla sua casa montamo su una nave, lui e con molti de' suoi; ci ritrovamo la sera, circa a due ore di notte, a una terra che si chiama Avipa, e li la sera fumo ricevuti magnificamente.</p>
<p>La mattina seguente per tempo montamo su una barca e giù per uno grosso fiume n'andamo, e per tutto quel dì in quella barca ci stemo con varii e begli ragionamenti; intra gli altri ragionamenti ci fu ragionato del misurare la terra, le quali misure sono queste : prima, la pertica si è ventiquattro tavole; la tavola si è dodici pie; el piè si è dodici once; l'oncia si è dodici punti; il punto si è dodici attimi; l'attimo si è dodici nichil.</p>
<p>Giunti la sera a un'altra città, la quale si chiamava Zacempia, ad essa molti gentili uomini ci vennero incontro, perché costui era uomo di grande reputazione ed era del consiglio del Signore, per questo ancora gli era fatto grande onore; donde che stemo quella sera in questa terra. La mattina seguente montamo a cavallo e cavalcamo circa di dodici miglia, a uno castello d'uno gentile uomo arivamo, il quale era amicissimo di questo con chi noi andavamo. E ivi giunti, fumo ricevuti con bonissimo viso, e ordinati i cavalli di quello che bisogno faceva, noi in uno luogo bello fu apparecchiato, e secondo il tempo de' bonissimi cibi cacciamo l'appetito che avamo del cavalcare acquistato. E così subito montamo a cavallo e per una pianura cavalcamo alcuno miglio; poi così un poco per certi colletti montamo, i quali erano assai ameni, massime di grano e anche di vino si vedeva essere abondante, i quali ancora in più luoghi sparte si vedeva case. Donde che, passati noi per questi collicegli, entramo in una valle, la quale a vedere era molto diletevole all'occhio, perché un'acqua non troppo piccola nel mezzo la riga e quasi a guisa di biscia discorreva. Passati per essa acqua, per la detta valle cavalcamo più miglia, e molte case da luogo a luogo trovamo, e per infino a uno suo altro castello cavalcamo. Giugnemo un poco dinanzi che Febo incominciassi a bassare i suoi raggi, e giunti ed entrati in questo suo castello e smontati, rimessi i cavalli, uscimo fuori della porta d'esso, il quale su uno colletto rilevato era. Il quale colletto si distendeva quasi dal monte per infino quasi sull'acqua del detto fiume finiva, e in essa fine questo castello era edificato; dove che, risguardando il sito e piaciutoci, intorno a esso l'andamo veggendo, e discesi giù al fiume il compagno mio e io una insalata lungo quel fiume andamo cogliendo. El nostro maggiore col quale andavamo, lui coll'altra compagnia, simile lungo questo fiume venne, in uno prato che propinquo era a' piè di questo castello si misse, e in esso alquanto di piacere prese con quella sua compagnia, i quali, perché giovani quasi la maggior parte erano, chi a saltare e chi alle braccia cominciorono a fare. Così loro con quello piacere e noi con cogliere la 'nsalata passamo tempo, tanto che Febo quasi quasi in tutto ci abandonò. Ritornando pian piano al detto castello e così noi colla nostra colta erba a uno rivo d'acqua, la quale alle mura del castello correva, la quale uno mulino col suo impeto per la caduta del colle faceva macinare, dove che sopra alla sua raccolta acqua per gli incastri, poi per uno canale sdrucciolava, cioè discorreva, e per l'impeto della sua caduta el detto mulino Cerere spolverezzava. Sì che in quel luogo assediatici il compagno mio Letistoria in su l'orlo d'essa caduta e ivi l'erba colta lavamo e poi nel detto castello tornamo e con essa in una sua stanza, la quale secondo el luogo era bella. E già la sorella di Febo si dimostrava, e tanto da lui per la chiarità dell'aire era percossa, che non lui da noi pareva essere partito, ma pareva che i razzi suoi a lei avessi lasciati.</p>
<p>Entrati, come ho detto, apparecchiato e preparato da dovere cenare, non altro intarvallo di tempo ci fu messo, dato l'acqua alle mani al nostro maggiore e a tutti i seguenti, a tavola ci ponemo, chi con uno cibo e chi con uno altro, e ciascheduno secondo suo appetito ci consolamo.</p>
<p>E cenato, alloggiati tutti fumo in bonissimi letti; e cacciata la fatica del passato dì, ci levamo, e preparati i cavalli nostri e bene di biada rinfrescati, e montati a cavallo innanzi che' razzi del sole per noi si vedesse, presa la debita licenza dal gentile uomo, il quale uno grandissimo onore da lui avuto avamo, su per la detta valle, accompagnati da uno soffiamento boreo che dispiacevolemente ci dava per lo viso, e così da esso accompagnati con uno freddo non piacevole <corr resp="ed">a</corr> nessuno col viso turato e stretto noi n'andavamo. E su per questo fiume in più luoghi passare ci conveniva e non altri ponti se non con piè di cavalli passare si poteva, sì che, non avendo Febo sparto il suo calore, noi per l'acqua e anche per lo detto Borea che alquanto regnava ci aveva fatto in su' piè l'acqua diventare cristallo, il che sanza sudare a tutti nonché di marzo, ma di dicembre più presto pareva. E così cavalcando, tanto questa acqua e tanto bisognava passare, nonché noi ma ' cavalli nostri l'avevano a noia, e massime a uno mio cane, il quale per lo tanto questa acqua spesso passare non più poteva sofferire, intanto che rimanendo su uno poco di scoglio su la riva del fiume, fu' costretto portarlo a cavallo. E cavalcati più e più miglia su per questa valle, la quale in molti luoghi quasi i monti si congiugnevano l'uno coll'altro, e tanto erano alti che a pena in alcuni luoghi il sole poteva entrare, eravì alcune torri su per certi bricchi e monti, che quasi in alcuno luogo mi pareva vedere quella montagna che Semiramis con molti de' suoi sali per pigliare quella terra che al re Nino era ribellata, o vero la pietra che Alessandro Magno quasi in quella forma acquistò. Finalmente, usciti quasi alla fine di questi tanti passamenti d'acqua, arivamo a una osteria, dove che smontati un poco per riposo de' cavalli e anche per rifriggero di noi, con non so che poco di pane e vino assai conveniente al luogo un poco di collezzione fu fatta. E rimontati a cavallo, ancora a ripassare l'acqua cominciamo, e così intra molti sassi su per la detta valle n'andamo tanto, che finalmente da noi abandonata cominciamo a salire il monte, e questa acqua da noi se non di lunga era veduta. Della qual cosa tutti allegri n'andamo su per lo monte e così cavalcati forse tre miglia, in cima d'uno colle ci trovamo, e ivi ci si scoperse la valle da l'altro canto, dove che molte casette allato a una torre seminate erano. E così cavalcati per uno miglio, le dette case in più luoghi trovamo, e tanto erano alte, che da una parte colle mani si toccava il coperchio, d'altro erano più alte; questo perché erano in piaggia. Giunto a uno luogo dove più case era non insieme, ci venne incontro alcuni degli abitatori d'esso paese e luoghi, i quali non altra gente a me pareva vedere se none come questi zingani. Neanche sì bene in ordine andavano: l'abito loro era tali panni biancacci grossi e corti, tutti con uno broccoliere alla cintura e la partigiana in ispalla e 'l facchino allato; non altrimenti che malandrini o rubatori di strada paiono a vedere, palidi e di cattivo colore; il paese, sterile, è assai salvatico.</p>
<p>E giunti in questo luogo, non altro fu fatto se none ragionato d'una torre che era in quello luogo, che 'l tetto suo pareva di cristallo, tanto chiaro era e anche delle quattro parti, o vuoi dire facciate, quasi le due erano in terra. Dicevano tutti che sarebbe bene di rifarla, e lui acconsentiva e dava loro buona speranza. E passati queste case, discesi giù per una pendente via, quasi due miglia n'andamo e poi, abandonato e passato il fiume, ci trovamo dove che, passatolo solo una volta, al luogo dove il forno del ferro era ci trovamo. Il quale nuovamente fatto lavorava, e giunti non altro facemo se none andare così vedendo il sito intorno. E la sera alla cena congregati, la quale assai salvatica ci parve, pure secondo l'altre cose bisognava che conseguitasse ancora essa, el piacere fu grande, perché intorno al fuoco tutti ci trovamo, dove che molti capi d'agli a cuocere ciascuno missono; e pesci di mare avamo in quantità, cioè sardelle salate, sì che mangiato, chi una vivanda e chi un'altra, con uno vino che passava battaglia a lavare e' piedi a' cavalli, e così con grande piacere cenamo.</p>
<p>E cenato, dopo molti e varii ragionamenti della edificazione di questa sua terra dicendo di volere fare mirabilia, poi n'andamo a dormire intro uno letto, il quale portato l'aveano su una lettiera fatta di certi legni con frasche su l'aveano posto. Il quale sotto a uno tetto d'asse collocato era e per le fessure si vedeva il Carro e 'l Corno e quelle che volgarmente chiamano le Galicole, neanche a Sillana l'entrata non vietata era; e così rassettati chi da capo e chi da piè come sardelle eravamo. E per questo il freddo non ci offese, ma caldi e assai assettati stemo a dormire. La mattina levati e saliti su uno poco di monte, il quale di sopra a questo si conteneva, dove ch'è piano, per spazio forse d'una balestrata per uno verso, pell'altro non tanto, giunti, e misurato il luogo e la distanza che fare voleva questa sua terra, la quale disegnata e ordinata secondo sua voluntà, si diè ordine in prima a distirpare molti arboracci che v'erano, e poi a distendere le corde secondo e' fondamenti. E così lui volle si cominciasse a cavare, e sendo uno prete del paese quivi venuto, gli fe' benedire e cominciare con tre zappate in esso terreno, e lui poi seguì con più zappate, così noi seguitamo, poi gli uomini del paese seguitorno e continuorno il zappare in modo intendo essere fornita la torre.</p>
<p>Fatto quello, il perché io andato era mi missi a provedere, cioè in che modo si faceva il ferro e come stava l'edificio d'esso ferro, cioè il forno dove si scola. Il quale è in uno modo fatto che male a parole si può dare a 'ntendere, neanche per disegno non bene in tutto si può intendere, pure il meglio si potrà e che saperrò vi dirò, e con disegno tanto che quanto sarà possibile il chiariremo. Prima, il sito, dove questo era stava in questa forma: tutti questi erano monti altissimi i quali si riducevano e facevano la valle antedetta. Ma qui dove questa valle cominciava era stretta, che legermente colla mano traendo uno sasso l'una ripa e l'altra si sarebbe toccata, e qui due flumicegli insieme si congiugnevano e facevano poi il fiume antedetto.</p>
<p>El sito avete inteso. Il luogo dove il ferro si faceva era prima una casa quadra, la quale a' piè di questo monte quasi sul fiume era posta, come qui si vede per disegno; la quale era spartita in due parti per mezzo con uno muro alto di qualche otto braccia, e così di larghezza era da l'una delle parti, dove che stavano i mantaci. L'altra parte non era tanto di larghezza e a questa parte rispondeva il forno, la bocca del quale, dove che per essa bocca si metteva il carbone, e anche la vena, donde che poi scolata se ne fa ferro.</p>
<p>Questo forno, come ho detto, sta in questo spartimento: dove il qual forno non altra forma se gli vede, se non dal canto di sopra dove si mette il carbone essere l'antedetta bocca per la quale, come ho detto di sopra, si mette la vena e 'l carbone, il quale in su questo solaro si tiene. E' suoi mantaci stanno di sotto a questo solare al piano terreno di sotto; e stanno in questa forma come qui sono disegnati, non stanno nel modo che gli altri, questi stanno in coltello e non per lo piano come gli altri, i quali l'acqua, come qui si può intendere, gli fa soffiare. Sono d'altezza di circa a sei braccia e di larghezza quattro, hanno ciascheduno una finestra, dove si ricoglie il fiato, che è di grandezza d'uno braccio. E questi quando soffiano fanno uno romore e uno tuono sì grande che pare il mare quando ha fortuna, come se l'uomo stesse rinchiuso in qualche luogo appresso e non si vegga, così questo proprio pare. Sono fatti di pelle di bue; erano grandissimi e ben ferrati di buoni ferramenti e grossi e, benché sieno due mantaci, non hanno perciò se none una canna, dove che manda il vento nel fornello. Stanno con due legni congegnati in modo che qui si può in parte comprendere; e qui proprio dove la canna d'essi mantaci soffia nel forno, di quel medesimo luogo si cava quando il ferro è colato, cioè un poco di sotto a essa bocca della canna. Èvi ancora appresso a questi mantaci come dire uno pozzo, dove continuo corre acqua e sempre è pieno d'essa acqua, dove che in essa gettano il ferro colato, il quale per uno gran pezzo si vede rosso sotto questa acqua. Puzza grande ci è di solfo. Gli uomini che questo esercizio fanno sono uomini possenti, i quali non altrimenti paiono a vedere che quegli che stanno nella casa di Plutone a tormentare l'anime, neri tutti, in camicia o vero con pochi altri panni, e tutti i zoccoli portano in piè. E quando cavano fuori il ferro colato, sturano con certi loro ferri atti a quello, e così un poco da canto e di sotto, dove è la canna del mantaco posta, e con grande caldo e fatica di loro lo fanno uscire, e uscendo così corre proprio come fusse bronzo, o vero metallo di campana; e uscito ch'è, gli è, con non so che sassi d'una certa pietra che a quello calore e alla bocca de' mantici resiste bene, fatto e cavato.</p>
<p>Il ferro lo tirano fuori, cioè messo che l'hanno in questo pozzo, non altrimenti pare che uno metallo colato a vedere; e, come è detto di sopra, non è dubbio che, avendo forma nessuna in quel luogo sotterrata quando questo ferro esce del forno, che qualunque forma fusse s'impronterebbe come se metallo fusse. A confermazione di questo, nel castello di Milano gli è una bombarda, colata di ferro, la quale è in forma d'uno lione, proprio a vedere pare che a giacere stia. Sì che, così colato, messo in cava lo portano poi a un'altra fucina, dove che un'altra volta il colano, e poi lo distendono col martello secondo a loro pare e che stia meglio e che faccino in questo luogo; ancora non era adattato, né fornito da poterlo battere.</p>
<p>Ma io dirò come stava uno che io ne vidi essendo a Roma, il quale era circa di dodici miglia di lunga da Roma, a una badia chiamata Grottaferrata, dove che stava monaci che uficiavano al modo greco. Il luogo è assai bello, e così la badia, e circuito d'essa come uno castello, e murata intorno. Vero è che per lo mancamento degli abitatori del paese il luogo è assai insalvatichito e selvi intorno assai sono. Donde che questo luogo di questo maglio è così un poco di fuori di questo circuito, dove ch'è un'acqua, la quale corre per lo sito che viene a essere un poco in monte e in quello luogo sparta una valle d'uno monte dall'altro, dove che giù per la valle corre quest'acqua, la quale adattata per uno canale in modo che ruote fa voltare, una delle quali fa soffiare i mantaci e l'altra fa battere il martello. Il modo del quale stanno non come quegli di forno dove si scola, ma solo uno paio di mantaci fatti come quegli che usano i fabbri e così hanno una fucina quasi in quella forma fatta, e in essa ricolano il ferro, e gittano cotali pezzi secondo loro vogliono poi fare, e con quello martello e acqua poi il battono, e quasi in questa forma come qui si vede sta.</p>
<p>Infino a qui è inteso. Ora è da vedere e intendere la vena in che modo la conciano innanzi si metta al forno a scolare. Come la vena è cavata, la quale cavano di certi luoghi del monte, e portolla al luogo dove è il forno, e ivi in una fornace da calcina la mettono, e dannole il fuoco, e fannola bene infocare e poi fredarla, tutta la rompono e pestanla trita come dire fave, e poi la crivellano, e poi la mettono nel forno, e mettono uno suolo di carboni e uno di questa vena; e così vengono faccendo: di dodici ore in dodici ore cavano il ferro, e comunemente da venti a venti cinque pesi ne fanno per dì, secondo loro dicono, e quando si trae puzza forte di solfo, sì che credo tenga di solfo assai. E così è la fiamma che esce del forno, esce di colore quasi come fa quando solfo s'ardesse, e ancora più variati colori si dimostra in esso, massime la sera, che a vedere le persone a presso, che la fiamma dia allo scontro della persona, cioè del viso, paiono uomini morti a vedere, ed è la più strana cosa del mondo, e massime a quegli che stanno a quello servigio, i quali non altrimenti che quegli che tormentano l'anime dannate paiono.</p>
<p>E stati noi in questo luogo tanto che tre volte la sorella di Febo con lui ci si dimostrono, e la domenica che venne, forniti gli tre dì, ci partimo e andamo a udire messa poco distante di quel luogo dove la torre era che detta è dinanzi, cioè dove era la torre che aveva il tetto fatto a stelle nel campo azzurro; e lì di sopra la detta chiesa era, cioè sul monte. E giunti lassù, vedemo che la chiesa non altrimenti era che si fusse il luogo dove stava essa chiesa: la metà del tetto e quasi tutto era da più che l'oro, considerato che l'oro luce e quello straluceva. Sì che dimorati tanto che il nostro gentile uomo con chi andati eravamo venne a vedere un'altra cava di vena, giunto udimo la messa con quella generazione la quale, come è detto, pareva di quegli egiziachi che vanno per lo mondo, neanche sì bene in ordine si dimostravano, e tutti, come detto è, con broccolieri e con partigiane e coltelle allato. E udito la messa, in una casa allato alla detta chiesa, la quale era non migliore che alla chiesa si convenisse, e in essa desinamo. Ancora assai secondo il luogo alla usanza d'esso desinato, il compagno ed io gli disegnamo così in digrosso quella sua terra nel modo diceva la voleva fare e così la torre.</p>
<p>Lasciatogliele, montamo a cavallo e da lui pigliamo licenza, e andamo per quella sera allo <corr resp="ed">albergo</corr> dove che collezzione avamo fatto al venire che facemo, in quella mattina che accompagnati fumo da quella casata da Firenze che si chiamano e' Frescobaldi. E per quella sera ivi stemo assai bene, secondo l'uso e luogo.</p>
<p>La mattina, montati a cavallo n'andamo a casa di quello gentile uomo che ci aveva fatto onore allo andare in su, e con bonissimo viso ci vidde; benché con noi non fusse quello col quale noi eravamo andati, lui come gentile uomo e cortese ci fece onore maraviglioso non meno che allo andare in su aveva fatto. E così desinato e preso licenza, montamo a cavallo e in quella sera ci trovamo a Caziempia, e ivi per quella sera stemo, e poi altro di noi ne venimo a Nomila.</p>
<p>Tornato e referito al Signore tutto, disse: ‘Sia in nome di Dio: se si troverrà luogo più comodo bene sta, se none, s'andrà per questo. Ora attendiamo a fare questi edificii che dal libro dell'oro abbiamo inteso, e secondo lui ce gli ha narrati si faccino. E poi, quando questi saranno fatti, faremolo fornire di leggieri, e se altro ci sarà che ci paia da dovere fare, si farà, perché dilibero non altrimenti si faccia se none nel modo di quegli che sono su esso scritti.’</p>
<p>‘E così ancora a me pare che si debba fare, perché se seguitiamo quegli saranno cose degne, e io ancora n'arò meno fatica, perché non m'arò a rompere il capo a fantasticare, sì che per questo l'arò caro, per non avere a durare fatica.’</p>
<p>‘Ma in ogni modo se a me non mi piaceranno, bisognerà che tu fantastichi secondo a me piacerà.’</p>
<p>‘Ben, per questo non si starà impacciato, ché in qualunque modo vi piacerà più, così noi faremo.’</p>
<p>Fatta questa determinazione, el figliuolo del Signore e io ne andamo al nuovo fondamento della città il quale era fatto, e così del porto, e ivi con ogni sollecitudine fu preparato tutte le cose opportune al muramento d'essa città e così d'esso porto. E tutti quegli edificii furono fatti come che dinanzi si contiene, e né altrimenti furono murati, neanche con più diligenza che fu possibile, a quella similitudine e forma propria, e così il porto proprio.</p>
<p>Fatti tutti questi edificii nella città e 'l giardino, e non con piccola spesa e difficultà furono fatti, e andati a significare al Signore, volse venire a vedere; e veduto la città e 'l porto e lo giardino, non saziare si poteva di vedergli e aragionare. Diceva: ‘Questi modi antichi sanza fallo sono veramente begli, e non sia niuno che mai a me ragioni più a questa usanza moderna. Sono certo che la maggiore parte di quegli che m'odono si maravigliano ch'io dica così, considerato che per lo passato io ho fatto fare molti edificii e hogli fatti fare tutti alla modema; e lo medesimo arei detto se l'avessi sentito dire a un altro, o vero a niuno altro, ma ora ch'io ho inteso e veduto il modo che usavano quegli antichi, e massime poi ch'io ho udito questo libro d'oro, il quale m'ha aperto lo intelletto molto in questi edificii ... E che sia vero così, ogni uomo può vedere e intendere qui se dico vero, perché questi edifici a tutti universalmente piacciono, gli moderni ci è pure di quegli che ci s'oppone: quando s'oppone a una cosa asegnasi la ragione, si può pure stimare essere così. So io ancora che uno edificio moderno di questo <corr resp="ed">modo</corr> che a me pareva una bella cosa e a molti altri, i quali non altra ragione sanno dello edificare che ancora io sapessi, ragionando uno dì con uno che 'ntendeva le ragioni dello edificare e il modo che conobbi, mi diè a 'ntendere quello essere vero, cioè che aveva più mancamenti, e massime in due cose principali, cioè proporzioni e ancora di misure, le quali m'assegnò in modo ch'io intesi che così era, e ancora d'altre cose appartenenti a esso edificio. Non voglio più dire, basta, ch'io ho inteso el modo antico dello edificare è più bello e con miglior ragioni e bellezza che non è il moderno. Sì che io ho diterminato che quanti edificii o grandi o piccoli che abbia a fare tutti voglio che sieno al modo antico. Ora lasciamo andare questi ragionamenti. Io arei caro che noi andassimo un poco vedendo per questi monti e vedessimo se salvaggiume ci fusse, o di porci o d'altri animali, che potessimo avere un poco di piacere.’</p>
<p>Io che 'ntesi dissi al figliuolo del Signore: ‘Dove saria più bello che mandarlo a dire al nostro Carindo, il quale sapete quanto egli ama voi e il Signore vostro padre, ed è uomo da bene e ricco, e ancora se vi ricorda in quella sera che noi ve stemo quegli suo' figliuoli portorono capriuoli e tante cacciagioni.’</p>
<p>‘Tu dì il vero, io gliel voglio dire.’</p>
<p>E accostatosi a lui disse: ‘Signore, se la Signoria vostra vuole andare a cacciare egli è di lunga da qui a qualche dieci miglia una bella villa alla quale vi sta uno ricco uomo, secondo potemo comprendere quando noi venimo qui la prima volta, dove che ritornando facemo quella via di qua da questi monti, e noi albergamo una sera a casa di questo, il quale grandissimo onore ci fece. E quella sera due suoi figliuoli portorono di più ragioni salvaggiume, donde che io il domandai se gli era da potere cacciare. Rispose esserci assai belle cacce di tutte cacce che l'uomo si diletti, o di porci o di cavriuoli o di lepri o di cervi o di danii o d'orsi, tutte in queste nostre parti dimorano e dice esservene copia. Sì che, se vi piace, si potrà andare da quella parte, che sono certo l'arà carissimo.’</p>
<p>‘Può essere questo?’</p>
<p>Disse: ‘Domandatene l'architetto l'onore che ci fece.’</p>
<p>Io allora risposi e dissi: ‘Signore, se la Signoria vostra gli viene, non dubito, ma credo vi piacerà a vedere il paese e anche di conoscere questo uomo, il quale è molto vostro benivolo e persona da bene, e poi il luogo piacevole e di cacce e d'uccellare; e di pescare ancora sono certo gli è comodità.’</p>
<p>‘Se questo è, ci si vuole a ogni modo andare. Ma e' si vuole prima però vedere di quello fa bisogno, per modo che al gentile uomo non si dia danno.’</p>
<p>‘Al nome di Dio, e' sarà buono di fargliele asapere.’</p>
<p>‘Chi sarà buono che ci vada?’</p>
<p>‘Non c'è meglio che qui l'architetto, perché lui lo cognosce.’</p>
<p>‘Be', un altro si vuole che vada collui.’</p>
<p>E così fu data la comessione a un altro e a me che dovessimo andare a notificare l'andata del Signore. Volle che dicessimo che solo il figliuolo suo voleva andare a pigliare un poco di piacere. E così andati e notificatogli come il figliuolo del Signore voleva andare a pigliare diletto e piacere, subito si rallegrò come questo intese, e a noi fece grandi carezze. E stati collui la sera e ordinato tutto quello bisognava, pigliamo licenza, e lui disse: ‘Io ho ben caro el figliuolo, ma sanza fallo arei ancora più caro vedere il padre un poco, e poi sarei contento.’</p>
<p>‘Bene, al nome di Dio, a ogni modo se Idio vorrà, lo vedrete un dì.’</p>
<p>E così ci partimo e per lo dì seguente ci aspettasse gli dicemo. Ritornati al Signore e riferitogli tutto, l'ordine e modo dato gli piacque. ‘Orsù, che domane si vada.’</p>
<p>La mattina seguente el Signore travestito, e a ciascuno imposto che nollo dovessimo domandare per signore, perché non voleva che così presto lo conoscesse, montati a cavallo su per gli detti monti cavalcamo. E passati ed entrati in una vallata per una selva di variate piante, donde che il Signore e gli altri che non v'erano prima stati ne pigliavano grandissimo piacere, mandati innanzi quegli che erano diputati allo apparecchio del mangiare colle cose opportune che al mangiare è mestieri, noi andando così per questa selva ci si scoperse uno cavriuolo, il quale spaventato per lo strepito de' cavalli, certi cani gli furono lasciati, e sanza troppo potere fuggire con grandissimo piacere del Signore e degli altri da' cani fu morto. E così andati più innanzi, certi danii non con meno piacere che del cavriuolo da' nostri cani furono da vita privati. E così cavalcando per questa selva con molto piacere del Signore e di tutti, e massime che il Signore saziare non si poteva di laldare quegli luoghi e siti, sì che giunti alla villa, il gentile uomo ci si fece incontro con suoi famigli forse una balestrata, e con uno viso lieto disse: ‘Siate tutti e' ben venuti.’p</p>
<p>E al figliuolo del Signore toccò la mano e collui venne ragionando per infino alla casa. E intra gli altri ragionamenti domandò del Signore suo padre, e diceva che molto il disiderava di vedere; e guardando così tra la brigata pure l'animo gli andò a quello che era e disse: ‘Per certo se fusi qui, io direi che quello che c'è passato un poco inanzi fusse desso.’</p>
<p>Disse allora il figliuolo: ‘Egli è vero che se gli rassomiglia tutto, lasciamo andare. Sta bene la vostra brigata tutta?’</p>
<p>‘Signore, benissimo, quando sta bene la vostra Signoria. E di vostro padre e di vostra madre e di tutti i vostri, così sia pregato Idio che vi mantenga lungo tempo.’</p>
<p>E giunti alla sua casa, tutta la sua famiglia, grandi e piccoli, ci si fe' incontro con grande allegrezza, tutti gridarono ‘Viva, viva il Signore.’</p>
<p>Smontati e ordinato tutto al bisogno che opportuno era in quell'ora, entramo in casa, la quale entrata era prima uno portico secondo luogo di fuori assai bello; ed entrati dentro per una porta assai grande, la quale passati oltre per spazio circa di dodici o di sedici braccia, così a occhio a vedere, e poi entramo su una loggia, la quale era bellissima, in colonne, che rispondeva su uno bello cortile, la quale intorno aveva uno bello pergolato, parte di vite e parte di rose e parte di gelsomini, intorno muregli di variati colori ed erbe odorifere, nel mezzo del quale era una fonte d'acqua chiarissima che pell'aire schizzava, e una pianta di quercia appresso d'essa che rendeva ombra a quella fonte, e in più luoghi melaranci. Pello cortile tutto di verde pareva smaltato, era alla vista di braccia circa a cento lungo e pel largo quanto tutta la casa, la quale era circa a braccia cinquanta. E così sotto questa loggia e sotto ancora queste pergole erano tavole messe e apparecchiate con sottilissime tovaglie, le quali di variati <corr resp="ed">fiori</corr> e begli intarsiamenti erano fatte, che non altrimenti parevano che ricamate dette tovaglie o che tessute ci fussono. La credenza non dico, ché se fusse stato uno grandissimo signore sarebbe bastato, e così tutte le cose appartenenti allo apparecchio di simile tavola era ogni cosa con grande ordine. Sì che, entrati noi in questo luogo e veduto tanto bene preparato ogni cosa e con tanto ordine e bellezza del luogo, tutti ne presero ammirazione; e sanza fare altra dimora, subito l'acqua alle mani comandò che si desse. E venuto in quel luogo tre giovinette, le quali non maritate erano, e tre garzonetti, i quali non altrimenti parevano a vedere se non come angioli, queste fanciulle erano vestite di bianco e i capelli con ghirlandette di variati fiori in capo, con uno candido sciugatoio legato a ciascheduna al braccio tenevano, e tanto erano sottili che continuo, come il braccio un poco movevano, l'aire il sollevava, come quando n'avesse dato dentro il vento; e così con uno bacino d'argento in mano ciascheduna aveva e con una mesciroba con acqua dentro nell'altra mano, e non altrimenti parevano a vedere che le ninfe dianee, o vero penee. Così questi giovinetti, vestiti tutti di verde, medesimi inghirlandati sopra le chiome, che Ganimede o Pulidoro parevano o Bacco quando era giovinetto portando il tirso, nel medesimo modo che le fanciulle i bacini e acqua portavano.</p>
<p>Cominciato a dare acqua alle mani, volle el figliuolo del Signore che lui e 'l padre si lavassino in prima. Il gentile uomo per niente voleva, ma per comandamento di tutti ubbidì e così quasi mezzi lavati, una di queste tre giovinette che col bacino inanzi gli stava, a lui fatta una degna reverenza, con l'acqua messa nel bacino a bocca la si pose, e subito portò il bacino al Signore, quasi colle ginocchia in terra l'acqua in su le mani gli versa, la quale come del <corr resp="ed">vaso</corr> usciva, continuo alcuni <corr resp="ed">fiori</corr> insieme coll'acqua su le mani discorrevano, sdrucciolandosi per le mani nell'acqua del bacino andavano galleggiando. Quello medesimo modo dato l'acqua alle mani a tutti, il gentile uomo che in compagnia del Signore tutti erano a tavola e tutti a essa s'assettorono secondo loro degnità. Voleva il figliuolo del Signore che 'l gentile uomo sedessi in capo di tavola e allato il padre. Nollo volle acconsentire, ma bene consentì sedere dopo di lui, e poi il figliuolo del Signore allato a lui, e a quella tavola gli più degni sederno e a l'altra seguitorono altri che in compagnia di loro erano, poi seguirono gli altri a l'altre tavole, tutti per ordine secondo meritavano. E così tutti a sedere, prima come in una grande città fusse stato, confezzioni, marzapani, e altri cibi che a' principi alle tavole s'usano, e vini ancora condecenti a simili cibi, poi seguentemente d'altre ragioni vivande vennero in copia grandissima. E così in prima gli piattelli questi giovinetti portavano e le fanciulle erano innanzi, ciascheduna al suo, non altro portavano se non due coltella per una e una forchetta d'argento; e così una dinanzi al Signore si mette a tagliare, e l'altre due seguivano. E così tutti, chi da questi giovinetti e chi da queste fanciulle serviti erano. Così mangiando il gentile uomo pure inverso el Signore si voltava e diceva: ‘Per certo, gentile uomo, voi mi rendete molto aria qui al Signore, quanto io vi terrei per suo padre, se none che costoro m'hanno detto che non c'è.’</p>
<p>‘Be', non guardate che mi somigli, ch'egli è figliuolo d'una mia sorella. Ma per certo questo è uno bello paese e debbeci essere di belle cacce.’</p>
<p>‘Bellissime – rispose il gentile uomo – assai voi il vedrete.’</p>
<p>E così ragionando per infino che ebbono desinato di simili e varie cose, fornito e dato l'acqua alle mani con quelle cose che si richieggono a simile tempo, quando nel fine del desinare gli uomini degni sono, cioè d'acqua e confezzioni, e poi quando è desinato come è d'usanza stare un poco in ragionamenti, almeno tanto quanto gli servidori mangiano, così a questo fu cominciato a ragionare. E non d'altro si ragionava, se non del bello ordine e della bellezza del luogo, e massime l'uno coll'altro si maravigliavano di quelle giovinette tanto essere atte, e da bene, e belle. E così non quasi d'altro si ragionava, e stando in questi ragionamenti, eccoti venire queste tre fanciulle e li tre giovinetti vestiti d'altri variati colori, e ancora ciascuno, oltr'a quella che tenevano in capo, in mano tenevano una ghirlanda di varii fiori; e tre altre di più tempo ornatissimamente vestite con uno strumento in mano per una da sonare, i quali cominciarono a sonare e a fare una danza, e con una bella aria e modesta ballavano ciascheduna, e molto bene al tempo del suono andavano e non meno che in una corte reale amaestrate fussono state. E così fatta alcuna danzetta ciascheduna al tenore dell'altre due, dissono una canzona, parte al modo francese e parte al modo taliano, in modo che ciascuno si maravigliava, e massime il Signore e domandò il padre se motivo o ragionamento aveva di maritarle. Rispose che ragionamenti era bene stati, ma che ancora non c'era conclusione nessuna, di che disse allora il Signore, benché scoperto a lui non si fusse, e disse: ‘Io voglio, se vi piace, che voi lasciate trovare loro marito a me, e così ancora questi giovani trovare loro una moglie per uno.’</p>
<p>Dette queste parole si levarono da tavola, e per lo cortile andati entramo in uno giardino ch'egli aveva di rieto alla casa, il quale era grande di più che trecento braccia per ogni verso; intorno <corr resp="ed">intorno era murato e nel mezo era una peschiera de più de cinquanta braccia per ogni verso, intorno</corr> al quale erano arcipressi e allori, il quale in alcuno luogo un poco d'ombra alla peschiera gittavano, e d'altri arbori fruttiferi, cioè pomaranci, cedri e pergole di varie uve assai ancora glie n'era. In testa di questo giardino gli era sparti alquanti pini, i quali colle loro chiome facevano ombra, e sotto a essi non altro se none erbetta, che a vedere pareva uno sciamito verde. E così con alcuni animali per essa andavano pascendo, cioè certi cavriuoli e alcuni altri animaletti ch'era una soavità. Eravi ancora una colombaia, la quale stava in questa forma: in prima fatta quadra, la quale era intorno intorno in colonne, come dire uno portico, dove che nel mezzo era un altro quadro, il quale era di dodici braccia per ogni verso, e questo era una bella camera, nella quale era una scala che andava di sopra a questo portico, e di questo n'era scoperto circa di sei braccia, e poi era un altro ordine di colonne di minore grossezza che non erano quelle di sotto, e niente di meno un'altra camera era in questo luogo alla dirittura di quella di sotto, e di questa s'andava in un'altra di sopra, dove che solo uno portico intorno di grandezza di braccia <corr resp="ed">due</corr>. E a questo di sopra, cioè il terzo, era poi uno quadro sopra a questo terzo che andava alto dodici braccia, il quale, come è usanza, era tutto pieno di finestre.</p>
<p>E in quella molti colombi si fuggirono e noi tutti infino in cima salimo e tutto vedemo per quelle finestre dove che entravano i colombi. Una era come dico che passava il muro dentro e di fuori, l'altra era dentro la quale non rispondeva di fuori, e in questa i colombi covavano; le quali ciascuna ha un poco di sportata in fuori di larghezza di qualche una spanna; questa è una certa pezza di tegola la quale era murata nel muro al diritto di ciascheduna finestra di quelle che non rispondono di fuori, cioè in quelle dove i colombi covavano. E quelle che entravano dentro i colombi non erano a quella dirittura, ma per l'opposito l'una all'altra stavano, erano in questa forma. Le finestrelle credo che l'avevano fatte in quella forma per cagione che se entrato fusse qualche animale per queste donde entrano i colombi, che non possino andare a quelle dove fanno il nido, e così questa colombaia era ordinata e in questa forma pareva a vederla.</p>
<p>Sì che, veduto tutto il giardino e la colombaia, ci ritornamo in casa.
Erano due camere l'una di qua e l'altra di là dalla entrata le quali con due letta preparati che a vedere pareano cose di re, e così ciascuno un poco si riposò, chi in queste e chi in altre che nella casa era. Stati così per spazio d'una ora e mezzo, venne questo gentile uomo con quelle sue figliuole, fe' dare l'acqua alle mani che ciascheduno si lavasse e infrescasse le mani e 'l viso, non acqua di fonte né di pozzo pareva, ma acqua rosa o d'altri fiori distillata con suavissimo odore.</p>
<p>Sì che lavatosi le mane e 'l viso, ciascheduno usciti della camera e nella loggia entrati, subito li venne confezzioni e buoni vini, e ciascheduno fu costretto di fare collezzione, chi per amore del gentile uomo e chi perché n'aveva voglia e chi per compiacere a quelle fanciulle che lo sporgevano con begli e onesti modi.</p>
<p>E così fatta collezzione, el Signore prese il gintile uomo per la mano e ragionando fuori della casa uscirono, domandò quanto era di lungo il luogo delle cacce; disse che era qualche uno miglio e mezzo il più. Allora disse: ‘Egli è il meglio che noi andiamo un poco a sollazzo per infino là a detto luogo.’</p>
<p>E così e' cavalli, che rinfrescati e cibati bene il loro essere come che noi nel nostro, furono apparecchiati. Ma innanzi che montato fusse a cavallo, ragionando così a piè per la villa infino di fuori n'andamo, la quale era bella quanto dire si potesse, e una gora d'acqua per mezzo d'essa correva.</p>
<p>La villa non era piccola, con più piante d'olmi e di non so che altri arbori in su la riva d'essa acqua stavano ombreggiando in molti luoghi essa acqua con vario mormorio d'essa. Su per la riva n'andavàno con grande nostro piacere di vedere e d'udire essa acqua, massime che ancora a luoghi nel fondo su per la ghiaia alcuni pescetti si vedevano discorrere. E così passati la villa, ne trovamo in una prateria dove che quella acqua pel mezzo d'essa faceva suo corso. Montati tutti a cavallo, il gentile uomo tornò indietro, e noi inverso dove mandato era a tendere le reti n'andamo, e per le parti discorrendo due cavriuoli si levorono e corsi uno pezzo giù per questi prati, uno d'essi diede in certe reti che alla fine d'esso prato erano tese, e l'altro infra gli cavalli; i nostri cani che menavamo lo presono e da essi tutto stracciato, l'altro quasi vivo nelle reti rimase.</p>
<p>E così avutone un poco di piacere, entramo in una valletta dove che molte di queste cannuccie erano per essa valle, donde che intorno a queste erano tesi i lacci, e così entrato in questa gli uomini e ' cani cacciando, uno porco di comune grandezza uscì d'uno luogo dove reti non erano tese. Veduto questo, tutti coi cavalli gli uscimo di rieto, e seguitandolo uno pezzo sopra a tali monticegli in un'altra valletta fu pure atorniato coi cavalli. Alcuno di noi smontò, intra gli altri uno dottore, il quale era con panni lunghi, e come volunteroso di dare al porco, non altro che una certa spada che portava a ugnere; benché l'arcione aveva, e con questa il comincia un poco a poco male gli facesse, pure il porco si volta e colle sue armi vuole offendere il dottore, che aveva la vesta lunga. Prima <corr resp="ed">che le</corr> gambe il porco prese la vesta e tirando e lui tirando, con piacere assai di tutti, eccetto che del giudice, che gli pareva essere in cattivo luogo. Pure in questo mezzo venne uno de' nostri a cavallo con due spiedi, de' quali uno ne prese uno de' nostri e un altro ne presi io; e presto in terra dismontati, lui da uno lato e io da l'altro del porco, gli apontamo questi spiedi alle spalle, donde il detto porco fu costretto a lasciare la vesta del dottore, e così il porco, tenendolo noi, ché adosso ci voleva venire, tenendo fermi i nostri spiedi, altri, chi con coltelle e chi con facchini, o vuoi dire spade, tanti gli furono atorniati intorno, che detto porco fu morto, e questo con grande piacere di tutti.</p>
<p>E non meno ne fu un altro, ma con dispiacere d'alcuno, il quale fu questo: che essendo smontati una parte di noi e abandonati i cavalli, e uno intra gli altri sopra al quale gli era uno giovinetto a cavallo, e spaventatosi per lo porco, in modo che con li calci e con salti e rizzarsi tanto fu, che 'l detto giovane fu costretto a bandonare le staffe, e finalmente a cascare in terra. Non anche questo a questa rozza bastò, che tanto si sbatté con calci e con salti che la sella si voltò, non so in che modo, tanto che 'l cavallo, spaventando ancora più per questo, insieme con gli altri cavalli che ancora loro spaventati erano, a fuggire cominciorono. E senonche volle Idio che uno gentile uomo, che lui non era smontato, inanzi che i cavalli fussino in tutto messi in fuga gli diè della mano in su la briglia al mio, e per questo modo io ebbi il mio, ma niuno degli altri mai per quella sera si potettero pigliare, e chi a piè e chi in groppa bisognò che quegli che scavalcati erano ritornassero per quella sera a casa. Mandato di rieto a questi cavalli alcuni, mai furono potuti pigliare se non la notte ch'era già mezza passata, e se non fusse che in uno luogo dove che stavano certi bufolai si riducevano a fare il cacio, mai in quella notte pigliati si sarebbono. Sì che noi ritornati, e alle reti ne fu presi alcuno altro, e caricati, e tornati a casa, e con allegrezza del gentile uomo e di tutti, ma di quegli che erano venuti a piè non troppo era loro piaciuto la festa, giunti e con buono appetito di tutti a tavola ci ponemo.</p>
<p>E cenato di bonissima voglia e di bonissime cose, con onore maraviglioso andati poi a dormire in bonissimi e ordinati letti ci misse, e sanza troppo ninnare tutti dormimo benissimo. Donde che la mattina levati, per non dare più stropiccio al gentile uomo, da lui pigliamo licenza. Lui per ogni modo voleva che noi stessimo due o tre dì, fugli risposto che bisognava essere alla Sforzinda; malvolentieri, ma pure, veduta la nostra voluntà, disse: ‘Poiché voi pure volete andare, ritornate almeno a stare parecchi dì.’</p>
<p>Disse il Signore: ‘Noi ci verremo, e meneremoci il Signore mio padre, e meneremoci forse anche la donna mia madre.’</p>
<p>E con queste parole e promessa si contentò, e fatto collezzione, che altrimenti non volle ci partissimo, e da poi montati a cavallo e da lui e da tutti e' suoi pigliamo licenzia, dove io di rieto rimanendo gli dissi come el Signore era quello. Allora lui molto fece vista di conturbarsi e disse: ‘E due già me n'hai fatte, se tu non fai che ci venga e che meni la donna e gli altri suoi figliuoli, mai non ti vorrò più bene.’</p>
<p>E così mi convenne promettere, e cavalcai via presto tanto che, ragiunto el Signore, gli dissi quello che mi aveva detto. Lui disse: ‘Veramente costui è uomo da bene. Io arò caro uno di di fargli qualche piacere.’</p>
<p>E così cavalcamo via e andamone alla Sforzinda, e giunti non altro c'era a dire, se non dell'onore e buono viso c'era stato fatto, e ognuno per una bocca ne parlava.</p>
<p>Stati in questo ragionamento uno pezzo, dice poi il Signore: ‘E' si vuole fornire d'intendere quello che dice el libro dell'oro, e che tutti quelli edificii i quali su esso troverremo si vogliono fare.’</p>
<p>Allora disse lo 'nterpitro: ‘Se la Signoria vostra ne vuol fare due che n'ho trovati, i quali sarebbono molto degni e utili.’</p>
<p>‘Maisì che lo faremo, e non stante edificii, ma se cosa altra nessuna ci fusse di bello, lo voglio fare, o di ordini o d'altre cose che faccia menzione. Io intendo che d'ogni cosa si faccia menzione e memoria, ché forse anche so che questo libro d'oro verrà a mano ancora a qualche uno che lo guasterà e parrà ben fatto che ogni cosa si trascriva.’ Dice l'interpito: ‘Perché c'è su di begli ordini e degne cose, e poi ancora che la fama di questo re sia più etterna.’</p>
<p>‘A ogni modo si farà,’ disse il Signore.</p>

<trailer>EXPLICIT LIBER SEXTUS DECIMUS</trailer>
</div2>

<div2 type="capitolo">
<head>INCIPIT LIBER DECIMUS SEPTIMUS</head>



<p>‘Signore, in questo libro si contiene uno edificio molto degno e utile, e sarebbe una grande fama della vostra Signoria, e di molti sarà cagione di fargli diventare valenti uomini.’</p>
<p>‘Di' pure che cosa è, ché io intendo che si faccia.’</p>
<p>‘Signore, dice così questo libro che era ancora intra l'altre cose degne in questa nostra città uno luogo, il quale era diputato a quello che qui di sotto si contiene; e così ancora della forma e sito suo qui in questo è discritto, come s'intenderà leggendo più inanzi. Il quale edificio è ordinato per lo nostro architetto, e così ordinato noi il faremo mettere ad esecuzione; per questo a' posteri la vogliamo notificare, acciò che a loro venga voglia di farne nelle loro terre e acciò che per povertà uno nobile ingegno non si perda. E così il nostro architetto, innanzi che murato fusse, ci diè a intendere e noi a voi posteri il diremo, e lui ci disse e persuase come qui proprio intenderete in questo libro.’</p>
<p>‘Signore, la vostra Signoria ha fatti molti e varii edificii in queste vostre città, io n'ho pensato uno il quale sarebbe molto utile e degno.’</p>
<p>Noi dicemo: ‘Di' quello hai pensato; se sarà, come lo faremo?’</p>
<p>‘Signore, quello ch'io ho pensato si è questo: che si facesse uno edificio il quale si mettesse venti o venticinque putti, i quali non avessino più di otto anni né meno di sei e anche per infino in nove, secondo la discrezione e lo 'ngegno si vedesse avere; questi vorrei che stessino in questo luogo per infino a venti anni almeno e il più ventiquattro, cioè quando fussono in questa età. I quali vorrei che prima inanzi a ogni cosa si provedesse a loro del vivere; e poi che questi avessino uno maestro, il quale insegnasse loro lettere, e che si esaminasse prima molto bene lui essere persona sufficiente e da bene e così nello accidentale come nel naturale, cioè in costumi e in buona dottrina, e insieme collui avesse uno il quale gli aiutasse a regergli e costumargli in buoni costumi; e che in questo luogo fusse tutte queste generazioni di scienze ed esercizii i quali vi dirò. In prima gli fusse uno dottore di legge, il quale si guardasse a torre quanto più valente si potesse, e questo avesse a leggere ogni dì quella lezzione che diputata gli fusse; e quegli putti che si vedesse che fussino atti col loro ingegno a quella scienza farlo attendere. E così gli fusse uno che fusse dotto in arte di medicina, un altro in ragione canonica, un altro in rettorica e poesia, e insomma di tutte le facultà di scienza glie ne fusse uno, e secondo che questi putti, come ho detto, lo 'ngegno fusse più atto a quella scienza farlo esercitare. Vero è che, perché queste scienze sono più dure a venire a perfezzione, potessono stare per infino a trenta anni e non più.’</p>
<p>‘Ben, questo sarebbe come dire una Sapienzia.’</p>
<p>‘Signor sì, ma voi non m'avete ancora inteso, perché voglio che sia un poco più che Sapienzia, in quanto dico più, perché ci sarebbe più facultà di scienzie. Benché non abbino tanta dignità, io intendo che qui stia di più esercizii di mano e anche di persona, i quali in prima saranno questi: che in questo luogo sia uno buono maestro da dipignere; e ancora voglio gli sia uno buono maestro d'argento, uno buono maestro d'intaglio di marmo, uno di legname, uno di tornio, uno di ferro, uno di ricamo, uno di sarto, uno di spezierie, uno di vetro, uno di terra, cioè di begli vasi. Oltra di questo gli sia uno maestro di scrima, uno di canto, uno di suono. Secondo a quello esercizio che più l'animo e più lo ingegno va, a quello sieno messi e mantenuti infino a quello tempo, con questo: che quegli che poi escono di fuori di qualunque facultà sieno tenuti e obbrigati per rispetto si possa mantenere questo luogo, ciascheduno uno anno il suo guadagno sia diputato al detto luogo; e se per altra via se n'andasse, possa essere costretto, in qualunque luogo si trovasse, per quella quantità che in quello anno potesse guadagnare.’</p>
<p>‘Ben, quando si faranno i loro ordini, allora si chiarirà tutto que sto. Per infino a qui mi piace, perché credo che sarà cosa utile e degna, quando si facesse. Questo tuo pensiero mi piace, ma qui vole essere una gran prudenza a ordinargli, acciò che noi credendoci fare una cosa e' ne riuscissi un'altra.' 'Signore, a questo voglio siate voi a mettere gli ordini, che sieno utili e buoni e onesti in modo che sieno lodati e commendati.’</p>
<p>‘Be', di' un poco che ordini daresti tu a questi che fussino buoni.´
‘Signore, questo tocca a voi.’</p>
<p>‘E io voglio udire il tuo parere: se mi piacerà, e noi lo piglieremo; e che poi tu vi metta il pensiero e lo 'ngegno e adoperi di fare in modo e 'n forma che stia bene.’</p>
<p>‘Poiché così vi piace, io vi dirò quello mi parrebbe si dovesse ordinare. In prima et ante omnia, fatto che fusse l'edificio, si vedesse quello che vogliono di spesa questi venti fanciugli di tutto quello facesse loro bisogno.’</p>
<p>‘A questo pensate voi quello che debba bastare per loro vivere e an che per vestire e 'l salaro per quegli due, cioè il maestro e anche il compagno, il quale, come detto è, sia persona da bene. A questo, sia insie me o con due o con uno che vi paia che sia intendente, e distribuite e limitate le spese e salarii in quel modo che vi pare che sia ragionevo le; e poi mel direte e si farà tutto quello che arete ordinato. Io non voglio altrimenti di questo ordine sentire, se non quando sarà fatto.’</p>
<p>Datomi questa commessione, insieme con uno mio compare che era molto intendente, distribuimo queste spese e salarii, i quali montavano l'anno circa a quattro mila ducati. Inteso questo, volle intendere la ragione e noi glie n'assegnamo, e dicemo che in prima per uno dottore valente gli distribuimo quattrocento ducati.</p>
<p>‘Ben vorrà essere valente!’</p>
<p>‘Uno dottore dell'arte none vuole meno, che per un altro dottore che sia valente sono ottocento, cioè che sia dotto in iure canonica, e in teologia simile salare vorrà: avete già mille dugento. Uno rettorico e poeta trecento, che sono mille cinquecento. Uno musico che sia valente ne vorrà almeno dugento. È da vedere delle altre arti: è di bisogno ancora d'uno che 'nsegni abbaco e di scrima, acciò s'esercitino e di suoni ancora e di ballo, come ho detto che secondo l'ingegno e la voluntà si possono esercitare; e ancora di tutte queste scienze n'arà comodità tutta la terra. Sì che, computando il salario di tutti questi, noi facciamo conto che vadino a dumilia ducati, ché meno di cento ducati per uno non si potrà loro dare, a volere uomini sofficienti. Questo a ogni modo si vorrà cercare: che sieno valenti sopratutto. Ora è da vedere quello che vorranno di salario gli altri maestri d'arti' che ci hanno a essere. In prima cominciamo a uno buono dipintore, il meno e alla più scarsa non vorrà di dugento ducati.’</p>
<p>‘Deh, metti pure cinquanta più.’</p>
<p>‘Uno buono maestro d'intaglio di marmo none vorrà meno, e così uno orefice, e hai che sono settecento cinquanta. Che vorrà poi uno maestro di legname? E che vorrà uno maestro di tornio? Che sieno buoni, meno di cento ducati non vorranno per uno, che hai novecento cinquanta. E uno barbiero ci bisogna, che abbiamo infino a qui tremilia.</p>
<p>Ècci pure ancora parecchi arti che ci fanno bisogno per più nspetti, come uno speziale, uno sarto, uno calzolaio, uno che lavori di ferro, uno di vasi di terra, uno che lavori di vetri per ogni modo.' 'Ben, questi s'aranno per migliore pregio.’</p>
<p>‘E ancora tutti questi dal primo anno in là si guadagnerano in modo si pagherà molto più salario che non sarà quello che si darà loro.’</p>
<p>‘Ècci poi la spesa di questi putti e del maestro e del compagno, i quali tra le spese loro e de' putti e loro governo non veggo che possa essere meno di cinquanta ducati il mese.’</p>
<p>‘Ben, di questi si vuole limitare ancora le spese e il salaro in modo che sieno tutti igualmente trattati, e anche non voglio che si trascorra in ispese superflue. A questi due si basta di dare a ragione di cinque ducati il mese per uno e le spese, ma sopra tutto si vuole guardare che questi sieno persone da bene e sanza vizio.’</p>
<p>‘Signore, se questo non fusse, niente sarebbe fatto.’</p>
<p>‘Bene sia, al nome di Dio; e' si vuole dare modo a fare l'edificio, e che sia comodo a tutte queste cose; e poi si metterà a ordi ne ogni cosa in modo starà bene. Sì che fa' uno edificio in modo che sia a questo conveniente e mostramelo, ché voglio poi sia fatto presto.’</p>
<p>‘Sarà fatto, Signore. La forma di questo edificio, che sia comodo, io l'ho fatto in questa forma: prima per uno verso i' ho preso braccia quattrocento e pell'altro trecento; il quale la forma sua si è come vedete qui per questo disegno. In prima da una delle teste io ne piglio cento braccia <corr resp="ed">e quelle spartisco in tre parti, cioè cento braccia</corr> per parte, e di ciascuna di queste parti io ne piglio per ogni quadro venti braccia, donde che mi viene a rimanere uno chiostro di braccia sessanta; e nelle dette venti braccia io tolgo le grossezze del muro, le quali saranno uno braccio o poco più grosse; e così intorno intorno a tutto il circuito io ne piglio trenta braccia, nelle quali io farò botteghe, dove che acconciamente gli potranno stare molti artigiani e potranno abitare e fare quello vorranno; e di queste ne piglierò sedici braccia, nelle quali sedici piglierò pure la medesima grossezza del muro, donde che mi resterà quattordici braccia di netto e quattordici mi resterà di terreno di rieto. E sedici sarà alta solamente intorno, dove che in questo noi faremo queste botteghe e questi abituri.’</p>
<p>‘E quanto saranno grandi?’</p>
<p>‘Noi piglieremo di spazio di quattordici braccia per ogni verso, donde che ci verrà intorno delle botteghe presso a cento.’</p>
<p>‘Come, cento? Non tante a uno buon pezzo!’</p>
<p>‘Si sa bene: per ogni cento braccia <corr resp="ed">ve</corr> n'ha sette.’</p>
<p>‘Be', al nome di Dio, sono più di quattrocento e trecento pell'altro verso, no? Prima per uno verso ne viene venti otto e pell'altro venti uno.’</p>
<p>‘Ben, quaranta due e cinquanta sei, che sono novanta otto.’</p>
<p>‘Hai ragione.’</p>
<p>‘E ancora gli è la scala che te ne toglie tre in tutto, mettiamo quattro, che ce ne resta novanta quattro. Voglio che sieno tutte in volta, cioè due volte la prima e l'ultima; di sopra, perché io intendo che stieno scoperte e che quello sia uno andito d'andarvi su, non vorrà avere tetto. Io l'ordinerò in modo che starà bene, e vogliono pure avere tetto in fuori, tanto che non piova loro in su l'uscio. Al nome di Dio, a questo si provederà.’</p>
<p>‘In che modo provederai?’</p>
<p>‘In questo modo: che quanto terrà l'uscio della bottega io gitterò fuori beccategli di tre braccia, e di sopra gli faremo come dire una loggetta, la quale sarà tetto alla bottega di sotto e ancora sarà utile loro a potervi stare. E faremo che una scala di fuori verrà a 'ndare in su quello dove s'enterrà in casa; e così ciascuna arà sua entrata e dentro aranno loro comodità, secondo si richiede al bisogno dell'uomo. E ' destri gli adatteremo ancora, per modo che per essi ne seguiterà molte comodità, secondo ho detto di sopra.’</p>
<p>‘Bene, questo mi piace per infino a qui.’</p>
<p>‘Ancora nel fare s'adatteranno meglio che con parole non si può dire.’</p>
<p>‘Dimmi qua dinanzi come vuogli adattare questa cosa.’</p>
<p>‘Dinanzi, come ho detto, io la spartirò in tre parti di cento braccia per parte, e poi ne piglierò per parte venti braccia, come di sopra dissi, donde che mi viene a rimanere uno chiostro di sessanta braccia. E in quello del mezzo io intendo stieno i putti per loro abitare, e di sopra si legga; e nelli altri due da canto staranno tutti gli artigiani, e qui staranno e' salariati per lo detto luogo, e questi staranno al piano terreno.’</p>
<p>‘Sì, ma e' si vuole guardare a fare in modo ci possino stare.’</p>
<p>‘Signore, non dubitate che, quando si farà, si guarderà a fare in modo che starà bene, e comodo a tutti. L'altezza loro sarà questa: quello del mezzo sarà trenta braccia, gli altri due da canto non saranno se non venti; e questo fo che debba essere per più rispetti: prima per eccellenza della degnità di quello s'ha ad esercitare, poi per più bellezza, e anche di più altezza noi non abbiamo di bisogno.’</p>
<p>‘Be', starà bene.’</p>
<p>‘Questo è per oppinione, Signore, che n'arete grande onore da Dio e dal mondo, e sarà cagione di fare valentissimi uomini in più facultà, ché quanti ingegni sono che si perdono per non avere comodità d'imparare, chi per povertà, chi ancora per non avere chi insegni. Questa sarà una cosa che sempre durerà e una cosa che mai non fu fatta, benché sia in queste terre di studio i luoghi dove stieno scolari in dozzina a quel modo. In molti luoghi pagano un tanto, poi non è se none in lettere questa comodità; e anche gli altri esercizii sono di necessità e degni, chi ne viene buono maestro, e ancora gl'ingegni non sono tutti a una cosa iguali. Sì che e' si vuole che ogni ingegno si possa esercitare.’</p>
<p>‘Tu di' vero. Or be', vedi d'ordinare tutti questi luoghi di tutte quelle comodità che è possibile di fare, ché io voglio si dia ordine ad ogni modo presto a quello che bisogna che sia fatto: quanto più tosto tanto meglio. E vedi, come ho detto, che ci sia cocina, canove e dispensa e stalle, se bisogno facesse per loro, che ci sia luogo da far pane, e insomma tutto quello che bisogno fa a uno simile edificio; e ancora una chiesa ci vuole essere dove che si dica messa ogni mattina. Dove la farai?’</p>
<p>‘Io la farò in mezzo del chiostro del mezzo.’</p>
<p>Ordinato tutte le cose opportune, fu cominciato i fondamenti in questa forma che è detto di sopra; e perché egli era la comodità dell'acqua, gli ordinamo un'acqua in uno modo che per tutto l'edificio di sotto nettava i destri e ogni altra bruttura, e portava via tanto quegli delle botteghe di fuori quanto gli altri luoghi. E fatto questo fondamento, e tutte le volte di sotto tanto delle canove e destri, e tutte furono al piano del terreno. E così un poco più altetto lasciamo tutto questo termine, – eccetto che quella parte del mezzo, cioè dove aranno a stare quegli putti – questo facemo una volta alta di otto braccia da questo piano del terreno, e questo sarà il suo piano dove era questa altezza di terra più che gli altri, per la ragione antedetta; e questa sarà il suo piano terreno. Faremogli uno portico dalla parte dinanzi di larghezza di otto braccia, e da canto, perché viene spartito dagli altri suoi due chiostri di distanza di braccia quindici, non lo fo se non di tre altre braccia largo. E questo viene al pari di questo piano; di sopra sarà al piano del portico, e questo di sopra verrà scoperto; e questo dinanzi, di sotto saranno botteghe e di sopra sarà il portico, come ho detto, di larghezza di braccia otto e d'altezza dodici, donde che questa partita del mezzo infino a qui viene a essere alta braccia venti, e l'altre due da canto non sono se none otto.</p>
<p>E per cagione che gli ho fatti questi dispartimenti dall'uno all'altro, qui non viene a essere questi due chiostri degli artigiani se non braccia quaranta di vano l'uno, questi a queste altezze. Saranno scompartiti questi due pegli artigiani, in modo potranno fare ognuno secondo suo esercizio come vorranno. Questo da man destra sarà pell'arti più degne e questo da mano sinistra sarà pell'arti più meccaniche.</p>
<p>In questo di mezzo a questo piano sarà scompartito in più partite per loro comodità; e di sopra da questo che viene a essere alle venti braccia saranno sale e luoghi da leggere, dove che leggeranno i dottori e da esercitare altri esercizii antedetti, come di scrimma e d'altri giuochi, tutti separati l'uno luogo da l'altro: secondo la scienza che sarà, così il luogo adattato sarà. Non ogni particularità di stanza si può dire, neanche per disegno dimostrare ogni parte. Voi potete intendere mediante el disegno, e ancora per le parole dette, come questo edificio debba stare.</p>
<p>L'orto, come avete potuto comprendere, sarà della grandezza come è detto, cioè di braccia dugento quaranta per larghezza e per lunghezza dugento settanta; e in questo orto non si potrà andare se non per lo casamento del mezzo. Questo orto sarà fatto in questa forma: in prima arà una peschiera nel mezzo, la quale sarà di larghezza di braccia trenta e di lunghezza sessanta, dove che servirà ancora all'altre cose, se esercitare si vorrà. Restami poi di spazio d'orto per ogni verso cento cinque braccia, tanto per uno verso quanto pell'altro. E 'l muro da parte, il quale disparte le botteghe degli artigiani, sarà alto solo, com'io ho detto, otto braccia; e intorno dal canto dentro saranno scale in modo ordinate che tutte faranno erbe utile.’</p>
<p>‘Infino a qui mi piace. Queste botteghe di che grandezza le fai?’</p>
<p>‘La grandezza d'esse non per uno ordine vanno, perciò che, secondo l'arte, così sarà maggiore e minore.’</p>
<p>‘Questo è vero, ma pure ce n'è assai che non bisogna loro troppo grande sito, come sono dipintori, sarti e simili.’</p>
<p>‘Egli è vero: a questi io gli farò di grandezza di braccia dodici per uno verso e pell'altro otto braccia, che viene a essere a uno quadro e mezzo; di queste ne viene otto per facciata, sì che ne viene a essere trentadue per questo primo quadro, nel quale staranno tutti quegli che non bisogna loro tanto grandi luoghi. E questo quadro potrà avere da canto di fuori della medesima misura botteghe.’</p>
<p>‘Be', al nome di Dio, sia. All'altro di che grandezza farai l'una?’</p>
<p>‘All'altro faremo chi d'una misura e chi d'un'altra, secondo che saranno gli esercizii: al maestro di legname la faremo quattordici e sedici, e così al fabbro, cioè a quello che lavorerà di ferri grossi e ancora di rame e anche chi lavorerà di pietra. Voglio che ancora ne facciamo una separata da l'altre, dove si possa gittare di bronzo; e questa sarà da una delle teste di questo quadro inverso l'orto, dove ch'ella sia grande braccia trenta per uno verso, pe l'altro quanto è larga, cioè braccia sedici; la quale n'andrà la metà, cioè quindici braccia, alta quanto tutta la casa per infino al tetto, perché si possano fare fornegli da gittare bombarde, campane e altre cose, secondo facesse bisogno. E questo luogo sarà ancora comodo a tutta la città; e così l'altre secondo il loro bisogno si farà.’</p>
<p>‘Questo, intra gli altri esercizii che mi piaccia, questo mi piace molto; e arei caro vedere come si scolano questi metalli, che dicono che è così pericolosa cosa.’</p>
<p>‘Signore, no.’</p>
<p>‘Io voglio che tu mi dica un poco come si fa, per tua fé, e in che modo stanno quelle fornaci dove si scola questo bronzo. Tu il debbi pure sapere, perché facesti quelle porti di san Pietro di Roma.’</p>
<p>‘Signore sì. Ma a parole, chi non vedesse, male si può dare a 'ntendere; pure, il meglio si potrà vel darò a 'ntendere.’</p>
<p>‘Sì, e ancora, se sai ragione niuna di queste fornaci da vetro, arei caro mi dessi a 'ntendere.’</p>
<p>‘Io di tutte quelle cose che saperrò vi dirò. Ma forse sarebbe il meglio fornissimo questo edificio e ordinassimolo di tutto quello fa di bisogno, e poi vi dirò tutto quello che per me si saperrà, e ancora aremo meglio il tempo. E quando si metteranno i maestri in questi luoghi, allora io vi dirò quello bisogna che sappia perché sia sofficente a essere in quello luogo, e così ogni volta che ci se ne arà a mettere, si vorrà che sieno esaminati in questa forma; e poi, se loro vi sapranno rispondere secondo che qui dirò, si potrà poi mettercegli.’</p>
<p>‘Be', io sono contento.’</p>
<p>‘Il luogo della fornace da vetro la farò pure di questa grandezza al pari d'essa, la quale risponderà pure verso l'orto, sì che da questa parte faremo queste di questa grandezza, l'altre secondo ci verranno: le quali, come ho detto, risponderanno dentro e di fuori, cioè del chiostro e nella strada; l'altre si strapartiranno dentro e di fuori secondo e' bisogni che accadranno.’</p>
<p>‘Starà bene, piacemi. Io vorrei ora che tu disegnassi il fondamento e il di fuori, perché lo vorrei mandare al Signore mio padre, per vedere quello glie ne paresse, perché non vorrei perciò far questo sanza suo comandamento.’</p>
<p>‘Be', al nome di Dio, anzi non si vuole fare altrimenti.’</p>
<p>‘Tu potresti dire: tu l'hai mezza fatta, e poi gliel mandi a dire. E io so perciò che lui sarà contento, però che una volta egli ci ha data la commessione che noi facciamo a nostro modo.’</p>
<p>‘Be', in questo mezzo si vuol fare lavorare, acciò si fornisca presto, sì che, in ogni modo, se nogli piacerà si eserciterà ad altro. Io ho fatto il fondamento e anche disegnata la facciata dinanzi.’</p>
<p>Mostratagliela, volle che io lo portassi a vedere al Signore suo padre, e a lui ancora mi bisognò dare a 'ntendere, il quale stava come qui si vede dal capo a piè. Inteso tutto gli piacque molto e disse che se si fornisse presto, ché molto gli piaceva.</p>
<p>E ritornato e referito al figliuolo tutto e come era contento, con molta più cellerità e prestezza facemo lavorare e fornire: e di poi, fornito tutto questo edificio con tutti gli ordini e comodità che a uno simile edificio s'apartiene, il Signore suo padre il venne a vedere; il quale molto il lodò e ancora disse che molto più bello gli pareva che nogli aveva dato a 'ntendere. Il perché disse lui che voleva che tutto quello che era ordinato s'osservasse, e ancora si migliorassi, e quanto più presto si cominciasse ad abitare tanto meglio; e vuolsi vedere in prima che sia fornito di tutte le cose necessarie che fanno <corr resp="ed">bisogno</corr>, cioè di letta e d'altre masserizie che bisognano.</p>
<p>‘Questo si farà, ma sarebbe bene che la Signoria vostra mettesse quello ordine che vi paresse in essa stessi bene.’</p>
<p>‘Di questo, perché voi avete meglio ordinato e avete in fantasia, io lascerò a voi. Maisì scriverretemegli su uno foglio e manderetemegli; e se mi parrà doverci acconciare alcuna cosa o vero agiugnerci, si potrà fare.’</p>
<p>‘E così si farà.’</p>
<p>E partitosi e lasciata la commessione, del tutto fornimo d'ogni cosa che bisogno faceva, e poi cominciamo a fare gli ordini, i quali sono questi:</p>
<p>‘Signore, poiché 'l Signore vostro padre ci ha data la commessione di dovere fare questi ordini, mi pare che si debba trovare un altro il quale sia intendente e insieme con noi a fare questi ordini, perché più veggono tre che due; e ancora parrà che noi abbiamo fatte le cose più maturamente.’</p>
<p>‘Chi torremo che sia atto? Pensaci un poco tu.’</p>
<p>‘Signore, io n'ho trovato uno, credo che sarà buono ed è valente e da bene.’</p>
<p>‘Chi è costui?’</p>
<p>‘È messere Zoloren da Tonecor.’</p>
<p>‘Tu di' vero, manda per lui.’</p>
<p>Venuto, dettogli quello per che era stato mandato per lui, e lui disse non essere sufficiente a queste cose: ‘Pure quello mi comanderete secondo il mio piccolo ingegno io vi dirò quello conoscerò essere ben fatto. Voi, che queste cose avete fatte, cominciate, e io verrò dietro alle vostre orme.’</p>
<p>‘Signore, dite voi a quello vi pare si debba cominciare.’</p>
<p>‘Di' pur tu.’</p>
<p>‘E tocca alla vostra Signoria!’</p>
<p>‘Io voglio che tu dica tu.’</p>
<p>‘Al nome di Dio sia. Poiché voi volete che a me tocchi, io dirò quello mi pare si dovesse prima provedere: a me parrebbe si trovasse uno il quale fusse persona da bene e accostumato e buno uomo e questo non avesse interesso di parentado, fusse chi volesse o forestiere o terrazzano.’</p>
<p>‘Rispose allora il nostro terzo e disse: ‘Anzi, per ogni modo vuole essere più presto forestiero, perché se è forestiero non arà interesso di parenti, né d'amici, il perché lui venga a fare a contemplazione delle cose che non sieno da fare, e ancora si guarderà per cagione che si sentirà essere forestiero; perché non gli sia posto piè, andrà giustamente.’</p>
<p>Disse allora il Signore: ‘E' dice il vero.’</p>
<p>‘Ma a ogni modo si vuole che abbi due in compagnia i quali sieno cittadini, e che colloro si debba referire e diterminare le cose che sieno utili per questo luogo. E questi sieno a reggere e governare tutte le entrate e uscite, e che ogni mese si vegga il conto di ciò che si spende e ciò che s'ha d'entrata; e a questi due non altro di salare abbino avere se none in capo dell'anno gli sia consegnato uno lavoro di quegli che in questo luogo si faccia, il quale sia di stima di ducati dieci; e l'altro, cioè il forestiero, il quale s'intende lui essere ivi continuo, non altro se non vitto e vestito onoratamente. E abbia questa auttorità e preminenza che possa lui ancora ogni anno donare uno lavoro di simile prezzo a chi gli piace, con questo che gli altri due intendono che sia donato a persona che sia degna. Questo sia quanto abbino a 'vere costoro di questo governo. E questi due cittadini gli abbia l'arcivescovo, insieme con questi tre e come è detto di sopra, ad eleggere; e ogni anno s'abbia a mutare uno. E così ogni anno sia riveduto generalmente la ragione a tutti e tre da tre altri <corr resp="ed">eletti</corr> da la Signoria.’</p>
<p>‘Be', al nome di Dio sia, infino a qui sta bene.’</p>
<p>‘Sì, ma se si trovasse in fraude, che si dee fare a loro?’</p>
<p>‘I cittadini, se per loro in veruna fraude sia trovato, sia privato con vergogna, né mai possino avere né degnità né onoranza niuna tanto nella città quanto in quello luogo; il forestiere, se per lui fraude nessuna si commettesse, debba ancora lui essere con vergogna privato, e così alla terra donde egli è scrivere il suo diportamento, acciò che loro abbino materia di gastigarlo e punirlo.’</p>
<p>Disse allora l'agiunto terzo: ‘Ogni cosa sta bene, ma bisogna avere una grande avertenza al fatto de' danari che sieno bene spesi e ancora conservati; e qui consiste tutto il fatto: che se a questo è buo' ordine, ogni cosa andrà bene, perché el danaio è tanto ghiotto che bisogna a questo avere buono provedimento.’</p>
<p>‘Be', come vi parrebbe di fare?’</p>
<p>‘Io vi dirò il mio parere, fate poi come vi pare che stia meglio. Dico che e' danari che enterranno in questo luogo si vuole si mettano in una cassa, la qual cassa sia forte e tutta ferrata, massime dentro e anche di fuori, in modo forte quanto fusse possibole. E 'l modo perché fusse forte e stesse bene la voglio lasciare congegnare qui a l'architetto vostro. E questa vorrei che avessi tre chiavi, e ognuno di questi tre ne tenessi una, e la cassa fusse in modo ordinata, che a mettere e' danari si potessino mettere sanza aprirla, ma cavargli fuori no.’</p>
<p>‘Questo mi piace, ma al pagamento e così al ricevere e' danari, come si farà comodamente?’</p>
<p>‘Al fatto del pagamento, e' salariati si paghino ogni due mesi, e sempre si tenga per uno mese in mano; quegli che a opera venisse, si paghino ogni quindici dì, e se bisogno fa, che sempre si tenga loro per otto dì. Ma quando ognuno avesse fornito il tempo, o vero che non avessino più bisogno, de' fatti loro siano interamente pagati, e settimana per settimana si vegga tutta la spesa. El dì dinanzi sia inteso per li detti tre offiziali e veduta tutta la spesa, allora aprino la cassa di pari consentimento e tralghine fuori la detta quantità che bisogna al pagamento sopradetto; e questi gli mettano in un'altra cassa della quale tenga la chiave el cassiere, o voglian dire tesauriere, e l'altro di seguente debba fare il pagamento a ciascheduno. E se costui commettesse fraude nessuna, debba essere privato, né mai in quello luogo possa più stare; e se bene si portasse, sia lecito a rifermarlo e siagli stribuito il suo salario conveniente.</p>
<p>E un altro ancora tenga il conto e metta a libro ogni spesa e ogni entrata dì per dì, acciò che ogni spesa e ogni entrata si possa mese per mese vedere; e così, quando niuno venisse a fare pagamento nessuno, gli sia fatta la sua confessione, cioè quietanza, e questa pò fare il ragionato, con questo che sia poi segnata dal detto presidente <corr resp="ed">e così li dinari</corr> in quella ora si mettano nella antedetta cassa, nella quale, come è detto, vi si possano mettere sanza aprire, né mai di questi danari se ne possa cavare se non per le cagioni sopradette, neanche sanza tutti e tre, come di sopra è detto, si possano cavare fuori, se già per qualche cagione necessaria, che per lo meno glie ne sia uno col presidente. Se pure acadesse che nessuno gli potesse essere, si debba mandare al vescovo che gli mandi uno o due a vedere essere presente a questo; se ancora accadesse che detto presidente avesse male, si debba pure all'arcivescovo che in suo luogo mandi un altro tanto che lui sia guarito; e così s'el morisse, esso arcivescovo sia quello che abbia a scrivere a un altro vescovo che gli debba mandare se persona sufficiente abbia a quello governo sotto sua giuridizione, e lui sia quello che abbia a dire e comandare quello che abbia a fare; e ancora mettergli l'abito con uno segno.’</p>
<p>‘A ogni modo il segno bisogna che abbi.’</p>
<p>‘Maisì’ – disse il Signore.</p>
<p>‘Ché abito – dissi io – voglio che porti.’</p>
<p>‘Se fusse in voi, io farei uno abito degno di colore morello a guisa come fusse il vescovo ma fusse minore, il quale fusse foderato di zendado verde scuro; in capo una berretta pure morella, ma sia maggiore che quelle da preti; e poi di sotto una vesta pure del medesimo colore, con una stola bianca cinta di sopra; e sul petto, tanto nel mantello quanto di sotto nella vesta, sia uno segno, il quale dimostri la separazione degli altri abiti.’</p>
<p>‘E che segno gli faremo?’</p>
<p>‘Quello vi piace.’</p>
<p>‘Dite voi.’</p>
<p>Rispose il nostro agiunto terzo e disse: ‘Io gli farei una ghirlanda di foglie d'alloro, perché significa sapienzia, e anche perché anticamente se ne coronava quegli degni uomini.’</p>
<p>‘Mi piace.’</p>
<p>‘E nel mezzo d'essa le farei una ape su uno fiore, la quale paresse che ne cavasse il mele.’</p>
<p>‘Questo mi piace ancora, perché significa ingegno.’</p>
<p>‘Questo animale è degno e giusto e ha molte prerogative in sé.’</p>
<p>‘Sta bene: di che si farà questo segno?’</p>
<p>‘Farassi o volete di ricamo o volete smaltato.’</p>
<p>‘Mi piace, al nome di Dio.’</p>
<p>‘E così tutti quegli che mangeranno in quel luogo voglio che questo segno portino, e ' vestimenti poi secondo le persone di che qualità saranno.’</p>
<p>‘Per infino a qui mi piace ogni cosa, ma al fatto de' danari voglio che l'arcivescovo gli mandi ogni volta uno, ma che non gli mandi uno continuo.’</p>
<p>‘Ma se ogni volta n'arà a mandare uno di nuovo, molti ne bisognerebbe trovare.’</p>
<p>‘A questo c'è il modo che l'arcivescovo mandi a parrocchia per parrocchia e commetta al parrocchiano, cioè al prete, che gliene debba mandare uno.’</p>
<p>‘Maisì, questo sarà facile.’</p>
<p>‘E che questo tale debba andare a referirgli quello è fatto in su una polizetta, e poi in capo dell'anno, quando si rivede la ragione generale, riscontrare le polizette coi libri, e farne una somma in su uno libro, il quale sia tutto di carta di pecora; e in su quello libro sempre si possa vedere tutte le spese che si sono fatte anno per anno; e così in quella medesima poliza siano scritti quegli danari che sono entrati in cassa; e questo si faccia ogni volta che danari si paga. E se per caso fusse che alcuna buona persona mandasse in quel luogo danari in serbanza, o vogliamo dire in diposito, si mettano in un'altra cassa, la quale sia fatta al medesimo modo. E a quella tal persona sia fatta una scritta della detta quantità, e così fatto uno libro di per sé, sul quale si faccia questi ricordi. E questa cassa abbia quattro chiavi, che l'una d'esse quattro tenga il detto monsignore; e così, quando fusse caso che danari bisognasse al luogo, si possa di quegli torre tanto quanto bisognassino col modo sopradetto, e poi subito i primi sieno quegli a essere sodisfatti. E se per caso fusse che colui morisse che gli ha lasciati sanza altro testamento, debba rimanere la decima parte a questo luogo e gli altri rendere; se persona fusse che per lui fusse, se non si ritenghino per lo luogo e per l'anima di quel tale, se ne dia la decima per l'amore di Dio a persone che bisogno n'abbino, o maritarne fanciulle o a qualunque altre persone che sieno bisognose. E se lui se ne facessi testamento, quello che lui ordina si seguisca la sua voluntà, con questo che bene s'intenda il testamento essere di sua voluntà.’</p>
<p>‘Infino a qui questo ordine mi piace, sta bene.’</p>
<p>‘Ora bisogna dare ordine a questi putti, il modo come si debbono reggere.’</p>
<p>‘E dite un poco voi, domine Zoloren.’</p>
<p>‘Prima bisogna, al parer mio, uno maestro che 'nsegni loro gramatica, e così poi uno che abbia a 'vere di loro cura e insieme col maestro a reggergli, acciò che possa ancora il maestro avere qualche refriggerio, e ancora, quando il maestro non gli fusse, che non abbino cagione di fare matterie. E questi due abbino a portare uno medesimo segno e d'uno medesimo colore di quello del presidente, ma l'abito sia nell'usanza cittadinesca e onesta; e così tutti quegli putti a quello medesimo modo e colore e segno che detto è; e che ciascheduno abbia uno mantelletto con una vesta di sotto e con una berrettina in capo, secondo la loro grandezza ed età, e d'uno medesimo colore.’</p>
<p>‘E al loro servire che ordine si dà?’</p>
<p>‘In prima il servire del presidente: lui voglio che abbia due uomini vestiti del medesimo abito, ma non così onorevole, un poco più infimi; e questi con due altri il debbino accompagnare quando in nessuno luogo per la terra andasse. E questi due, cioè il maestro e 'l custode, abbino diputato loro ancora i detti servidori e d'uno medesimo segno, acciò sieno conosciuti; e tutte le sopradette cose sieno fatte con buono ordine. Al fatto del vivere, si è che abbiano uno maestro di casa, il quale abbia a provedere di tutte le cose che bisogno fanno per la casa; e costui si vuole ancora che sia persona da bene e intendente e, se possibile fusse, che costui non avesse parenti e, se si trovasse che sanza salare si commettesse a fare la sua vita, sarebbe meglio; se non, fare come si può. Si faccia pure che settimana per settimana gli sia riveduto il conto della ragione da quegli che metteranno i sopradetti rettori.</p>
<p>E 'l vivere loro sia questo, che la domenica e 'l giovedì abbino al piattello sei polli: due ne sia per lo presidente, cioè per la sua tavola, e alla tavola de' putti quattro; e poi fra settimana carne d'altra qualità, e sia spartita in modo per bocca che non sia superflua, neanche poca: sei once capo piè basta al pasto per uno. Vuolsi poi con discrezione a' putti non abbino loro tanta, e dar loro da mangiare carne grossetta, acciò che non s'ausino a ghiottitudine, e anche gli fa più possenti. E carne di porco non s'usi se non salata; e poi, quando carne non si mangiasse, pesce moderatamente e altre cose secondo si conviene. E' cuochi sieno due e così due che gli aiutino; e non più che tre tavole si faccia al mangiare: l'una sia quella del presidente con due suoi compagni e con uno sempre di fuori di casa, o forestiero o terriero, ma none una volta quello che viene venga l'altra, acciò che sempre abbino cagione d'osservare gli ordini. Questo è buono, perché sempre si riferirà per la terra il modo e l'ordine che si osserva. Ecco, la tavola del presidente starà in questa forma come è qui disegnata, acciò possa sempre vedere e anche abbia cagione ognuno stare con più temore e reverenzia; e così mentre che si mangerà, che faccino leggere continuo uno di quegli putti; e così allo entrare e allo uscire della tavola ringrazino Idio e per l'anima di chi è suto cagione di quel luogo e di chi l'aumenta e mantiene uno paternostro con l'avemaria, e tutti i putti s'inginocchino; e quando mangiano tutti ritti per infino a l'età di venti anni.’</p>
<p>‘E ancora a distribuire l'ore che abbino avere per studiare e per lo mangiare e per dormire, dite voi.’</p>
<p>‘A questo mi pare che il tempo si debba partire in tre parte: una delle <corr resp="ed">quali</corr> sia stribuita pello dormire. Vero è che otto ore è un poco troppo, ma sia trapartito in questo modo: né meno di sei né più d'otto ore si debbe dormire, e quello che a loro sia a bastanza sono sette ore, e questo sia il loro tempo pello dormire, perché il tempo non è iguali, cioè i dì e le notti. Come si debba stribuire l'ora del mangiare sarà questa, poi secondo il mangiare sarà el dormire: la state sempre si ceni a ventidue ore, e che a una ora di notte sia ogni uomo a dormire, e poi che ogni uomo all'otto ore sia levato; e questo sia da mezzo marzo per infino a mezzo settembre. E da mezzo settembre per infino a mezzo marzo si ceni a due ore, e questo sia una ora di tempo il mangiare tanto la cena quanto el desinare, e alle quattro ore sia ogni uomo a dormire, sì che, avendo cenato a tre ore, un'ora hanno l'altra brigata, sì che sta bene che alle quattro sieno a dormire tutti; e il levare sia in questo tempo a ora che ogni uomo alle dodici ore sia al suo esercizio. Questo è in quanto alla cena e il desinare e il dormire. El desinare di state sempre sia alle tredici ore, e di verno alle sedici, e secondo la variazione del tempo una ora si possa accrescere e minuire, sì della cena e sì del desinare, o più tosto o più tardo, alla discrezione di loro che reggono. E perché è pure distanza assai di tempo dal desinare alla cena, sia lecito, a quell'ora che parrà al presidente, e' putti e così e' serventi fare una collezione solo di pane e bere e di frutte secondo il tempo.’</p>
<p>‘Ora si è da vedere l'ordine dello studio, poi che sono proveduti del vivere.’</p>
<p>L'ordine dello studio sarà questo: che la mattina quando saranno levati debba essere fatto loro ringraziare Idio, e poi entrino in iscuola e per infino all'ora della messa stieno a leggere; e come è ora di messa, ne sia detta ogni mattina nella chiesa ordinata. E udita, che hanno messa, ritornino in iscuola per infino a ora di desinare; e desinato, abino licenza d'andare una ora a sollazzo tutti questi putti. In questo modo sia il loro sollazzo che vadino per tutti i luoghi dove sono gli esercizii, e colloro vadia quello compagno del maestro, e menigli poi nel giardino e se un poco, come è usanza de' putti, correre o scherzare sia loro lecito. E così si ritornino pell'altro luogo degli esercizii.</p>
<p>E se niuno di questi putti gli andasse per l'animo di voler fare uno di quegli esercizii, che si vedesse che l'ingegno suo ve lo conducesse naturalmente, come fusse nel tempo di quattordici anni, fargli fare quella tale arte per infino al tempo antedetto, tenerlo nel detto luogo e così agiugnere un altro al numero de' venti.</p>
<p>E subito andare in iscuola e stare quattro ore, e poi una ora abbino a dovere recitare la lezione in questo modo, e poi che vadino a fare collezzione, la quale sia presta e sobria, come di sopra è detto. E subito vadino nella scuola della scrima e ivi per una ora si esercitino in quello che ciascheduno è più volunteroso e atto, o in scrima o in ballare o in suono o in qualunque mestiere si sia che lì si faccia, e a questo poi, tornato in iscuola, infino all'ora della cena. E cenato, dalle ventitré alle ventiquattro alla musica chi c'è adatto, e chi no a quello esercizio che più l'animo e lo 'ngegno gli dà, a quello si eserciti, e questo sia per infino che sia ora d'andare a dormire.</p>
<p>El dì delle feste si vuole ancora stribuire il loro esercizio: all'ora consueta si levino, e se caso è che sia tempo di notte, infino a ora della messa stieno nella scuola, con questo che sieno nella chiesa una ora inanzi che si dica la messa, e in quello tempo cantino a onore di Dio qualche lauda. E poi, quando è detta quella messa, stieno nella scuola una ora disputando e rivedendo loro lezzioni, e poi il maestro e anche insieme col compagno si mettano innanzi detti putti e alla chiesa principale gli menino a due a due, e stieno a l'uficio, acciò sieno veduti e ancora l'arcivescovo possa vedere. E a questo sia il presidente insieme con loro ogni domenica e ogni festa principale. <corr resp="ed">E poi tornati a casa e disnato</corr> per infino all'ora del vespro, ed esercitarsi ognuno a quello di che più si diletta e per una o due ore che sia loro lecito onestamente fare ogni loro esercizio, o di correre o saltare o giucare alla palla o alle braccia o a qualunque altro giuoco loro piacesse, con questo che 'l custode sia presente, acciò che non corressono in niuno disordine o veramente in alcuna disonestà.’</p>
<p>‘E 'l dormire loro come debbe essere ordinato?’</p>
<p>‘In questa forma: che sia uno luogo dove sieno letti di là e di qua, e che dall'una e dall'altra testa sia una camera, a ogni testa una, nella quale sieno due letti con due carriuole dove che dorma il presidente con due suoi compagni, cioè nell'una, e nell'altra dorma il loro maestro e l'altro suo compagno col custode e coi loro due famigli; e così in quella del presidente dormino tutti, cioè gli altri due loro serventi. E l'una e l'altra di queste camere abbino la entrata dove questi putti dormono, e una finestra grande ancora nel mezzo di ciascheduna di queste camere che risponda pure in questo luogo, che tutti possano la notte e la mattina essere chiamati, acciò sieno presti a levare; e una lampana sia di scontra a ciascheduna di queste finestre e in modo che rendano il lume tanto dentro nelle camere quanto dentro nel dormitorio. E ancora in questo luogo sia uno svegliatoio, il quale ogni sera sia temperato per infino all'ora detta di sopra, il quale duri poi il suo sonare una mezza ora, o una ora se bisognasse, in modo che tutti si destino e lievinsi; e levatisi, ringraziato Idio, tutti, come detto è, e vadino in scuola. Se è in tempo che l'ora sia di dire messa, sieno mandati a udire la messa e poi a l'ordine dato di sopra, e così ognuno a' suoi esercizii. Dell'essere gastigati e corretti, questo secondo i bisogni si faccia, e rimanga nella discrezione di loro che gli aranno a correggere e costudire.’</p>
<p>Tutti ci accordamo che questo era buon ordine. Dice allora il nostro terzo: ‘Potracci entrare ognuno in questo luogo?’</p>
<p>‘Questo voglio che sia per persone povere i quali non abbino il modo a potergli reggere e mantenergli.</p>
<p>Maisì che quando si vedesse una persona da bene che avesse uno suo figliuolo e avesse assai spese e cognoscessesi avere ingegno da 'mparare, che questi cotali si debbino togliere.’</p>
<p>‘E in questo modo moltipricheranno assai! 'Io non intendo che sieno più di trenta né meno di venti. Se multipricassono l'entrate per modo che molti più se ne potesse mantenere, a questo poi si vegga. A quegli che n'avessono bisogno, e diesi quello che per rata gli toccasse, e stiesi a casa sua, con questo che debba portare uno medesimo abito e segno, e venga qui alla scuola. Di questo faccino come piace a loro, ma che 'l dì delle feste sieno tenuti a venire qui all'ora delle messe e del vespro, e che tutti vadino insieme così al vespro come la mattina alla messa. Udito che hanno il vespro, per infino all'ora della cena stia in podestà del maestro e del custode di menargli in alcuno luogo a spasso, come è usanza, poi rimanergli a casa e fargli in qualche cosa esercitare questo stia in loro libertà.’</p>
<p>‘Parmi infino a qui che questi ordini stieno assai bene.’</p>
<p>‘Sì, ogni cosa sta bene, ma vuolsi ricordare loro meglio la religione.’</p>
<p>‘Dite voi quello vi pare.’</p>
<p>‘A me pare che una volta la settimana si debba digiunare, o volete il sabato o volete il venerdì, e che ogni mese si debbano confessare, e se none ogni mese, per lo meno quattro volte l'anno, cioè le quattro tempora, e poi al tempo della quadragesima si facciano digiunare due dì della settimana per lo meno, e ogni settimana confessare, acciò che al tempo della comunione sieno preparati, tanto a quegli che stieno di fuori quanto a quegli che stessino qui sieno tenuti a questi ordini.’</p>
<p>‘Ben, questo mi piace, ma io lasciavo che lo dovessino fare il loro custode; ma pure è meglio che l'abbino per precetto, acciò che mai nessuno si possa scusare. E' da vedere ora l'ordine e modo che s'ha a dare alli artigiani, cioè a' maestri che saranno salariati in questo luogo.’</p>
<p>‘A questi, Signore, bisogna che abbino loro ordine ancora.' 'Che ordine si dee mettere loro?’</p>
<p>‘Mettigli tu questi ordini, che sai meglio quello che bisogna.’</p>
<p>‘Voi gli metterete pur voi due.’</p>
<p>‘No, di' pur tu, e quello che non mi parrà che stia bene l'acconceremo, al nome di Dio.’</p>
<p>‘A me pare che prima si debba ordinare uno sopra di tutti, il quale abbia a 'ntendere le cose essere ben fatte e stare bene. E questo sia d'una di queste tre arti: o dipintore, o orefice o fabbro, o maestro di scarpello, cioè di figure e ancora di legname, quando avesse disegno e fusse pratico in più cose. E questo sia eletto per tutti e' maestri di quel luogo, e ancora ci sia degli altri della terra; e questo sia a vita e abbia le spese in questo luogo; e questo possa essere eletto tanto forestiere quanto terriere, pure s'intenda lui essere valente persona e sperto. E quando costui facesse cose che non fussino da fare, sia privato con vergogna; e niuno non possa essere, se in prima non ha servito tre anni il luogo. Lui abbia a vedere e a 'ntendere tutto quello che si fa, e se alcuno non facesse il dovere, lo debba privare, e questo col consentimento de' presidenti. E questo sia capo di tutta questa maestranza, e sia onorato e da tutti ubbidito. E così, quando si vedesse niuna cosa in questo luogo fatta, che lui insieme col maestro che l'arà fatta e con due altri i quali sieno suoi compagni alle stime di tutto, e stimare giustamente quello che vale e così e' danari portare alla detta cassa seperata, in modo che tutti si possino seperatamente sapere, e così al suo libro mettere a entrata.’</p>
<p>‘Converrà adunque che ogni arte abbia uno libro?’</p>
<p>‘Maisì, è questo così gran fatto?’</p>
<p>‘E ancora una cassa bisogna?’</p>
<p>‘Ben sai che sì, e sia trapartita e di fuori segnato i luoghi d'ogni arte, come fanno e' barbieri. Sia tenuto costui ancora ogni dì rivedere e intendere tutto quello si fa, e secondo la sua sufficienza ordini coi detti suoi compagni insieme tutte quelle cose che s'hanno a fare, le quali sieno più utili secondo l'arte.</p>
<p>E costui insieme con questi suoi compagni abbia ancora a disaminare quando alcuno maestro o cittadino o forestiere volesse stare in questo luogo, e, secondo l'arte che fa, così con uno di quegli che quello mestiero fa l'esamini. Questi due compagni di questo possino essere di tutti l'arti e ogni anno mutino uno, e quello diterminano di quel tale maestro, quello poi e' rettori gli dieno di salaro.</p>
<p>E quando nessuno maestro forestiere ci capitasse che volesse stare, si esamini prima a parole e poi se gli facci fare qualche cosa, perché si vegga la sua sufficienza; s'egli è buono maestro e voglia restare, per meno d'uno anno non si pigli; e se vuole rimanere, diesegli uno salaro moderato e onesto; e se non vuole rimanere, donisegli qualche cosa e lascisi andare; e se vuole rimanere, faccisegli le spese. E così in quel tempo che fa la pruova e quella pruova rimanga al luogo e sia messa a libro di quella cotale arte; se sufficiente non fusse, donìsegli qualche cosa e vada via. E ancora se qualche giovane o forestiero o cittadino, come accade, fussono per alcuno modo disviati, o al soldo o per altre vie, e lui avesse voluntà e ingegno d'imprendere un'arte, ancora sia ritenuto; e veduto se è come dice, sia aiutato, con questo: che sei anni debba stare nel luogo, e in questo tempo abbi le spese e calzato e vestito come gli altri, cioè al modo degli altri, e col segno. E poi, al fornire del tempo, gli debba essere donato qualche cosa, in modo se vuole andare via che possa; e fargli una lettera. Se fusse buono maestro e volesse rimanere, stribuiscasegli il salare conveniente e ritengasi. Ma sempre sia domandato da ciascuno di quello che vuole e per meno d'uno anno non si pigli, o forestiere o terriere si sia.</p>
<p>E di qualunque esercizio o mestiere sia e intendasi arte d'ingegno che lì capitasse, sia ricettato e vedutone pruova; se fusse qualche esercizio degno e che nel luogo non ce ne fusse più, siagli messo in ordine uno luogo con quello che a lui facesse mestiero, e così poi gli sia fatto onore secondo sua sufficienza. E ancora se archimista veruno ci capitasse, con buona cautela sia disaminato e veduto con più occhi, perché è bene d'intendere delle cose che accidentalmente sarebbe forse possibole di fare, benché credo che pochi ne sia. Questo baste a queste parti.</p>
<p>E ancora se alcuno o per vecchiezza o per qualche accidente accadesse che non potesse del suo mestiere vivere, siagli dato in questo luogo vita. E questo s'intenda essere dell'arte le quali in questo luogo si fanno, e tutti quegli che in questo luogo venissino, abbino uno luogo separato dove abbino a mangiare e dormire; e così ogni arte abbia uno letto, cioè una camera, dove a uno bisogno abbino dove potere stare. In questa forma che detto è sia lecito a dovergli ritenere, quando commettere si volesseno, e che avesse roba che la volesse dare al luogo, e ancora lui in questo modo si commetta.</p>
<p>Voglio ancora che questo luogo sia libero da ogni sogiogazione o dazio o vuoi dire gabelle, e che nessuno in quello luogo per debito possa essere preso, ma da uno dì in là debba accordare per qualche via, in modo che sia fatto il dovere a chi avessi a 'vere da lui alcuna cosa, cioè o danari o derrate.</p>
<p>Voglio che sia tenuto questo luogo ogni anno a fare una festa el dì di santo Antonio, perché voglio che la chiesa abbi nome così, ma non per ciò che quegli dell'ordine di santo Antonio c'abbino a fare. Ma solo tre preti voglio sieno quegli che abbino ad officiare, e in quello dì voglio che tutti i salariati venghino a offerere uno torchietto, o vuogli dire una fàlcole di cera, e secondo la qualità delle persone e dell'arti la faccia bella e men bella.’</p>
<p>‘Istarà bene, Signore, ma voglio disegnare il modo come vogliono stare dette fàlcole che sieno belle.’</p>
<p>‘Ben, son contento; in che modo le farai?’</p>
<p>‘Farolle in questa forma.’</p>
<p>‘Be', starà bene. Queste mi paiono come quelle che anticamente s'usavano.’</p>
<p>‘Sì, ma quelle erano d'argento e di più valuta. Loro le facevano quando che qualunque di loro Romani fusse tornato con qualche vittoria, il popolo per fargli onore gli andavano innanzi con queste in mano ballando e faccendo festa. E ancora oggi dì, a certe loro feste che fanno d'agosto per santa Maria, tengono questo rito: ne fanno assai, ma sono di legno o di carta, dipinti, pieni di sonagli, e dinanzi certe loro reliquie vanno con queste tutto il popolo, e pare una bella cosa a vedere.’</p>
<p>‘Be', a questo modo si faccino.’</p>
<p>‘E partinsi dalla chiesa maggiore, e venghino in questo luogo alla nostra chiesa, e cantano una solenne messa con l'arcivescovo, e anche la Signoria di vostro padre e vostra ci sia. Questo ancora, ma voglio che 'l luogo dia in questo di desinare all'arcivescovo, e ancora a tutti e' dottori e ' salariati e a me ancora; ma non voglio che monsignore né altre persone possa avere persona con seco, se none uno che'l serva. E così, giunti che sieno con l'offerta nella chiesa, debbano e' presidenti, cioè rettori, dare uno dono a monsignore e uno a me, il quale sia fatto in questo luogo e sia stimato di valuta di dieci ducati il più, e l'altro cinque; e quello di dieci sia della vostra Signoria, e quello di cinque dell'arcivescovo, e per li dottori di due ducati, e per e' capimastri d'uno ducato, e poi universalmente a tutti quegli che hanno a fare o che a questo luogo lavorassono abbino uno paio di guanti. E tutti questi si presentino in questo dì, e così quello dono che ha a dare il presidente gli sia presentato a lui, e poi lui a chi gli piace lo dia. E ancora quegli che per questo anno doveranno avere i rettori, cioè li compagni del presidente, sia loro dato, e così a quello che è capo de' maestri l'abbiano di due ducati.’</p>
<p>‘Più mi piaceria se persona nessuna degna forestiera gli fusse, <corr resp="ed">che quello del</corr> presidente fusse dato a lui che a uno della città.’</p>
<p>‘Sì, mi parrebbe un poco sconforme che quello del presidente fusse al pari di quello della vostra Signoria, e ancora più bello che quello dell'arcivescovo.’</p>
<p>‘Tu di' vero, faremo a questo modo.’</p>
<p>Dice allora il compagno nostro che quello del Signore sia di dodici ducati e gli altri di dieci. La differenza della cosa sia secondo la forma e secondo la materia, che sarà sie di più e di meno vista. 'E che saranno che questi doni?’</p>
<p>‘Questo stia poi alla discrezione de' rettori, secondo parrà loro che sia sufficiente quando una cosa e quando un'altra.' 'Parvi a dovere dire altro intorno a questo?’</p>
<p>‘A noi pare stia bene questo ordine, niente di meno mandategli al Signore vostro padre, e se a lui piacciono, gli confermi, e se none, agiunga e menomi come a lui pare, e così si faccia.’</p>
<p>Mandati tutti questi ordini secondo erano fatti, rispose che noi attendessimo a fornire l'edificio, 'e in questo mezzo noi esamineremo bene ogni cosa, e poi quello arete a fare vel manderemo a dire.’</p>
<p>Così non ad altro attendemo se non con sollecitudine fornire questo edificio, el quale è in questa forma propria, e come dinanzi si può ancora comprendere e vedere.</p>
<p>Ma perché il Signore vostro padre lo possa bene intendere, io ne disegnerò uno qui più apropriato che in disegno sarà possibile di fare, e prima farò il fondamento, e poi una delle facciate; il di dentro per immaginazione il comprendino.’</p>
<p>‘Sì, basterà; quando lo vedranno poi coll'occhio, vedranno il dentro e 'l di fuori.’</p>
<p> E per tutto fornito il disegno, con una lettera gli mandamo; e lui intese tutto e così ci rispose:</p>
<p>‘Abbiamo inteso gli ordini avete fatti della casa, la quale chiamate «Arcodomus», o veramente «Archicodomus», che vuol dire principio delle virtù, e veduto ancora il disegno d'essa che ne man date, per lo quale comprendiamo assai. Il suo essere ci piace, ma credo quando lo vedremo ce ne parrà meglio, perché e' luoghi e le stanze dentro n'aremo migliore notizia che così non si può. I di partimenti e ' luoghi, tanto quegli di sopra quanto quegli di sotto, con tutte le comodità appartenenti a simile bisogno e tanto alli artigiani quanto alli altri di loro abituri, quanto delle botteghe di loro esercizio, cioè secondo lo esercizio e secondo i loro bisogni per lo loro abitare, come per loro lavorare, così stimiamo sia, sì per lo disegno ci avete mandato e sì ancora per le parole da voi scritte. Degli ordini fatti ci piace ogni cosa. Ma intendiamo che quegli dot tori che nel detto luogo leggeranno, e così ancora d'altri che sieno ivi condotti, come quegli di musica, cioè di canto e suoni, e scrima, sieno comuni a ogni persona che andar voglia.’</p>
<p>Non contentandosi per lo disegno, neanche per scrittura, che appena avamo fornita di leggere la lettera, che incontanente uno messo dice: ‘Ecco el Signore che viene!’</p>
<p>E subito giunto, volle vedere coll'occhio e intendere ogni cosa, tanto el dentro quanto el di fuori; e veduto ogni cosa molto gli piac que, e volle vedere infino alli destri, o vuoi dire luoghi comuni, e canove e l'acqua che l'edificio menava. Tutto gli dissi come per con dotti sotterranei facevano discorrere, tanto quelle che piovevano quanto quelle che per lo edificio s'adoperassono; e tutte scorrevano ne' luoghi e destri detti; e ogni cosa si nettava e dilavava, nonistante che l'acqua propria che usciva della peschiera scorreva per tutto, in modo che ogni cosa nettava; e più che con quella medesima acqua faceva molte comodità a quegli artigiani, la quale in modo stava che di rieto alle loro corti ne scorreva una partita, in modo che tutti intorno intorno n'avevano comodità, come è detto. E più che per quella acqua per la sua abbondanza se ne faceva più esercizii, cioè di macinare e farina, di fare carte, e battere rame e panni, e di molti altri esercizii, i quali erano molto utili.</p>
<p>Veduto e inteso il Signore ogni cosa, molto gli piacque; e disse: ‘Il più presto che si può si vuol fare che s'abiti.’</p>
<p>‘A voi sta, Signore.’</p>
<p>‘Orsù, date modo a trovare questi che hanno a reggere in prima, e poi e' putti. E fate che si faccia notizia per tutto, se nessuno valente uomo di qualunque facultà d'esercizio sia, che venghino: che inteso la loro sufficienza, saranno proveduti in modo che aranno cagione di contentarsi. E dimmi un poco: questi putti quando saranno così piccoli chi gli governerà?’</p>
<p>‘Terrassi una o due donne che gli governi, o sì veramente uomini i quali fussino atti a questo.’</p>
<p>‘Orsù, al nome di Dio, metti in ordine tutto. Poi che questo è fatto, voglio se ne faccia un altro per venti altre putte, le quali voglio stieno in quello luogo solo per infino a diciassette anni il più, se già non si volesse rimanere nel luogo detto, o per servire o per esercizio che avesse d'insegnare ad altri.</p>
<p>In prima che s'insegni leggere loro, e poi, se ingegno alcuno aranno, secondo quello sieno amaestrate, chi di cucire chi di ricamo e chi di tessere, e finalmente di tutti quegli esercizii che a loro appartengono. E voglio che sieno sotto il governo del reggimento di questo, con questo che non voglio che uomo nessuno gli possa entrare, se none questi tre rettori, e di loro mai vi vadino uno solo, ma per lo meno due per volta, i quali nessuno di questi uficiali che in questo luogo hanno a stare abbino meno d'anni quaranta per uno. Voglio bene che dove stanno a imprendere che si possa vedere, ma che da loro uomini, come ho detto, non ci possa andare. E così voglio che tutti quegli ordini che hanno queste putte abbino questi appartenenti a loro, e ancora voglio che la loro custodia e maestra el dì delle feste le meni tutte alla chiesa maggiore, vestite tutte di verde, eccetto le maestre. Voglio che vadino con abito onesto e tutte abbino il segno, il quale sarà in questa forma: una ghirlanda d'ulivo e nel mezzo uno liocorno che dorma; e questo porteranno ricamato ciascuna in su la spalla diritta. E onestamente a due a due vadino alla chiesa maggiore la domenica; e poi, quando è il tempo dello uscire, sia trovato loro uno marito confacente a lei e abbiano di dota non più che cinquanta ducati per una. E se per caso ve ne fusse nessuna che avesse de' suoi che maritare la volesse, lasciarla maritare, e a quella non si dia se none uno anello di valuta di dieci ducati, il quale sia uno diamante col gambo smaltato col sopradetto segno di liocorno, e di sotto dallo anello sia due mani che si piglino l'una l'altra. E così sia fatto a ciascheduna uno simile anello, oltre a cinquanta ducati, e con questo anello si debbano sposare tutte. E se alcuna di loro si maritasse ad alcuno de' putti del detto luogo, fornito che ha il detto tempo, sì gli sia dato a questo tale; e se ricco non fusse da poterlo fare, gli si faccia le nozze e diesegli cento ducati, acciò che possa vivere e fare bene.</p>
<p>Sì che a te bisogna dare ordine a far loro uno luogo che a loro sia comodo e che, come ho detto, sia ordinato in modo che nessuno uomo gli possa per cagione niuna andare.’</p>
<p>‘E poi, quando sarà fatto, io ho pensato di farne uno a mio modo.’</p>
<p>‘Sì, fanne il disegno e poi mel mostra, ché voglio che noi diamo ordine a quello.’</p>
<p>‘Signore, io penserò, e poi in questo libro che seguirà io il disegnerò secondo a me parrà che sia atto e accomodato a questo. A me pare. Signore, che per fare uno edificio al bisogno di queste fanciulle sia come dire uno monisterio.’</p>
<p>‘Sì, ma vogliono stare in modo si possino vedere, per cagione s'aranno a maritare.’</p>
<p>‘Al nome di Dio, sia. Io piglierò in prima di spazio dugento trenta braccia: le cento le farò dove aranno a stare, e cento cinquanta lascerò per l'orto, il quale starà in questa forma che qui per questo poco fondamento disegnato si può vedere. E come l'altro, così ancora questo faremo rilevato dal piano terreno braccia sei, e questo per cagione sia tutto in volta, acciò si possa fare canove e ancora luogo da tenere legne e molte altre cose che bisogno fanno. Il quale strapartisco in questa forma: di sopra alle prime volte, come qui si può vedere, il quale in prima la misura sopradetta ne piglio cento braccia per ogni verso, dove che mi resta il chiostro di braccia sessanta, nel quale io fo la chiesa di braccia trenta di grandezza; e non la fo nel mezzo, ma solo l'accosto a una delle teste, dove che 'l prete possa entrare a dire la sua messa sanza entrare tra loro. E dalla parte dinanzi faremo uno portico non più che di larghezza di braccia quattro, il quale arà di sotto volte; e di sopra e sotto esso sarà prima la porta da entrare, e poi saranno finestre ferrate, dove che fuori si potrà vedere dal canto dentro quegli esercizii che in quegli luoghi saranno, e ancora potranno vedere per quegli luoghi di quelle cose che per loro saranno fatte, niente di meno nessuno potrà entr'a loro entrare.’</p>
<p>‘Questo mi piace. L'altre scompartizioni si faranno secondo il bisogno che a loro sarà mestiere, sì di cucine e sì di sale e camere, e tutte loro comodità e agiamenti che a simile edificio si richiede, e con quella acqua intorno in modo che ne' medesimi servigii che fai nel luogo de' maschi sarà in questo, eccetto che di quegli esercizii che per esso si fanno. Ma dimi, non bisogna loro il mulino per macinare la farina, o vuogli dire il grano?’</p>
<p>‘Questo gli sarà, e ancora vi sarà il forno e tutti quegli luoghi che sono di necessità, tanto di sotto quanto di sopra. Io non mi distenderò a dirvi più particularmente altro, perché gli ordini dello edificio che all'altro ho fatto, così farò a questo delle acque e delle altre cose. E così l'orto starà nella forma che si può qui comprendere, colla loro peschiera; e tra 'l muro dell'abituro e <corr resp="ed">l'orto</corr> sarà uno andito da potervi andare e' carri e ' cavalli e altro che bisogno facessi per lo fornimento di casa, come sono legne, vino, e simili bisogni che per vivere è mestieri. E per lo andare nell'orto s'andrà di sopra, come ancora si può comprendere, per scale scoperte, le quali risponderanno nell'orto; e per questa via queste, quando nell'orto vorranno andare, non per altra via potranno. Le mura del detto orto non meno di braccia venti saranno alte, il quale muro dentro e di fuori sarà pulito; intorno intorno gli andrà l'acqua, la quale scuserà molte cose, e dentro a una delle teste sarà la casa dell'ortolano.’</p>
<p>‘Sì, ma voglio che sia persona che abbia donna, il quale abbia a governare l'orto; ma che in esso non possa mai menare alcuna persona sanza licenza della matrona principale, la quale intendo sia donna da bene e buona, e che allievi queste sotto buoni costumi. E secondo che hanno ingegno d'imparare più una cosa che un'altra, a quella la debba esercitare; e, se per cagione fusse che di qualche esercizio che non fusse nel detto luogo e qualche forestiero o terriero il sapesse e volesselo insegnare, sia lecito di torlo in questa forma: che una ora o due el dì venga a mostrarlo e in presenza della matrona le mostri e insegni quel tale esercizio, e così in presenza di tutte l'altre; e se così non volesse fare innanzi non si tolga. Ma se così fa e che onestamente si porti, sia lecito d'entrare; e di ciò sia pagato di tanto quello merita.’</p>
<p>‘Signore, tutto mi piace: ma una cosa arei caro sapere, cioè queste fanciulle che generazione hanno a essere.’</p>
<p>‘Tu di' vero, io voglio che niuna ci si possa accettare, se non di questa qualità che dirò: prima, che sieno figliuole di poveri gentili uomini, i quali s'intenda due cose: la prima che sieno stati e' suoi oneste persone, e massime le donne; e poi si sappia lui essere povero. L'altra, se bene non sono così di gentile nazione, pure che s'intenda loro essere virtuose e da bene, perché l'uomo è gentile pure che in lui sia virtù. Sì che queste due generazioni sieno quelle che abbino a star qui, e questo s'intenda bene: che siano nate di ligittimo e giusto matrimonio. E non possino essere accettate se non hanno per lo meno tre anni e ancora di più di sei non sieno. E queste sieno trattate come è detto. Ancora, se niuna che ricca fusse volessi essere messa in questo luogo, sia lecito accettarla, con questa condizione ch'ella sia della sopradetta fama e' suoi; e poi se la debbono maritare a loro spese, cioè che la dota la quale le vogliono dare la debbi mettere insieme collei nel detto luogo, e farle le spese, e calzarla, e vestirla a usanza e rito a modo delle altre. E questa dota a lei sarà concessa e data; e se per caso fusse che rimanere volesse in detto luogo, la dota rimanga con essa insieme.’</p>
<p>‘Questo perché di fare mettere la dota? Quando se n'esce, allora glie le dia a suo modo.’</p>
<p>‘Non fare', perciò che potrebbe essere che in quel mezzo il padre e ' suoi verrebbono in povertà, e così non perderà quella.’</p>
<p>‘Così ancora potrebbe divenire ricco.’</p>
<p>‘Ben, se glie ne vuole dare più, faccia a suo piacere.</p>
<p>Voglio ancora che queste putte, quando verranno a quello atto della sponsalizia, che in questo luogo si faccia tanto di quelle che dota aranno quanto dell'altre. A queste sponsalizie sia il padre e la madre e ' suoi parenti, e così i rettori e ' presidenti antedetti, che loro abbino a 'ntendere bene el detto matrimonio essere confaciente, massime di quegli commessi per povertà nel luogo. E così sia lecito per quello dì fare festa e loro ballare e giubbilare e sonare, secondo che a simile atto si costuma.</p>
<p>E sia ancora lecito mostrare a queste dette fanciulle che qui staranno di suono e di canto e di ballo, acciò loro ancora s'esercitino colla persona e imprendino di quelle cose che a loro s'appartiene, pure con onesto modo e secondo si conosce loro venire d'ingegno. Così sia fatto loro esercitare, e così sopratutto ancora a' costumi della religione sieno amaestrate; come è detto dinanzi, el dì delle feste solamente una volta la settimana vadino alla chiesa maggiore, acciò sieno vedute. E ritornate a casa e desinato, infino all'ora del vespro s'esercitino in ballare e in sonare e onestamente esercitare la loro persona così insieme fra loro; e poi al vespro sieno amaestrate in modo che loro medesime lo dichino, e poi dopo il vespro per in fino all'ora della cena sieno pure in qualche esercizio onesto. E a loro ordine non altrimenti sieno regolate sì del mangiare e sì del dormire, sì ancora alla religione come ho detto amaestrate; e del digiuno e d'altri comandamenti secondo la nostra religione cristiana. E come ancora a' maschi, così loro abino quello medesimo ordine e modi del confessare e delli altri sacramenti che bisogna, e ancora che abbino maestre e custodie e chi le regghi e governi. Non altro voglio se non tutti quegli modi che hanno e' fanciugli abbino queste.</p>
<p>E voglio che si chiami <foreign lang="lat">«Domum honestatis»</foreign>, e così intendo che sieno. E quando fusse che niuna macula in questo luogo si sentisse, fusse chi volesse, di questo luogo sia privato e con vergogna cacciate, e mai più possino essere in questo luogo accettate, tanto le maggiori quanto le minori. E non voglio che donna che in questo luogo abbia a reggere sieno di meno tempo che di quaranta anni, se già non fusse in questo luogo allevatasi; e così la maggiore, cioè quella che tutte arà a reggere, non ne possa avere manco di cinquanta anni, se già, come ho detto, non fusse alevata qui in detto luogo; e benché qui ancora si fusse allevata, non possa essere eletta di meno di quaranta anni; e se di fuori venisse, non abbia meno di cinquanta. E sempre sia guardato a eleggere donna virtuosa e da bene, e questo sia veduto e inteso per li presidenti, o vuoi dire rettori, del luogo degli uomini; e così sia da loro costituita e per lo arcivescovo confermata in questo luogo. E ancora si guardi e intenda bene di torre questa custodia di questa principale che non abbia parentado di troppa grande stima, neanche sieno poveri, nonostante che voglio che abbi due, le quali saranno sue compagne, e lei niente possa diterminare sanza loro consentimento. E queste sempre, quando ci saranno, sieno tolte di quelle di questo luogo; e se sufficiente saranno, sieno elette quando morisse la principale, se fusse nel tempo sopradetto, e i medesimi ordini osservare.</p>
<p>Non altro voglio dire. Quando saranno, allora quegli che reggeranno, se alcuna cosa di mancamento ci fusse, sopriscano loro, perché meglio in sul fare delle cose si comprende il bisogno che non così bene si può dire quando non sono presente.</p>
<p>Ora da' ordine che sia preparato ciò che fa bisogno, ché io intendo che sia fatto presto. Tu hai inteso, secondo il bisogno così l'adatta con tutte quelle comodità che sieno possibile.’</p>
<p>‘Lo farò secondo l'ho disegnato.’</p>
<p>‘Sì, ma nel disegnare aggiugni quelle cose le quali a te pare sieno utili.’</p>
<p>‘Al nome di Dio, lasciate fare a me.’</p>
<p>E così, datomi la commessione, feci preparare tutte le cose opportune al bisogno nostro, come sono rena, calcina, pietre cotte e vive, legname, maestri e lavoranti, in modo che prestissimo questo edificio fu fornito nel modo sopradetto, e fornito di tutti e' suoi bisogni, cioè di sale, camere, cucine e canove, forni e altri luoghi a esso necessarii. Volle il figliuolo del Signore che si mandasse a dire al padre come detto edíficio era fornito.</p>
<p>Inteso, subito montò a cavallo e venne; e veduti tutti li luoghi e ciascheduno membro, molto si contentò d'esso e commisse che si desse ordine ad abitarlo. E così l'uno e l'altro fu abitato, e con grande ordine osservato. E grande utilità e onore seguiterebbe a chi questi due dificii nella sua città avesse.</p>
<p>Veduto il Signore questi e gli altri edificii i quali erano fatti, piaciutogli sommamente, disse: ‘Questi mi piacciono, ma io ne vorrei fare uno il quale vorrei che fusse ancora di maggiore eccellenza e di più fama.’</p>
<p>‘Se questo volete fare, Signore, io n'ho pensato uno più tempo fa, che forse sadisfarà alla vostra Signoria. Fatta la Sforzinda, la quale ancora non è abitata e non è piena di casamenti come ha a essere, ècci spazii grandi, dove che noi potremo pigliare gli spazii a nostro modo e fare come noi vorremo.’</p>
<p>‘Al nome di Dio, sia. Come vuoi fare e che cosa vuoi fare?’</p>
<p>‘Quello che voglio fare in prima vi dirò, e poi ancora in che modo e per che ordine arà a essere fatto questo edificio. Quello che voglio fare, come ho detto, si è la casa, la quale chiameremo la casa della Virtù. E ancora, se vorrete, ivi si conterà quella dei Vizio.’</p>
<p>‘Questa ancora sarebbe bella, se si potesse fare che ben fussono appropriate.’</p>
<p>‘Signore, la Signoria vostra mi concederà che io la discriva a parole, come fu lecito a Ovidio discrivere quella del Sole e anche della Invidia, e a Stazio quella di Marte, e a Vergilio quella del Sonno sì che a me ancora sarà lecito discrivere queste due, cioè quella della Virtù e quella del Vizio, le quali se a voi piacerà poi di farle, le farete; se none, lasceremole stare.’</p>
<p>‘Sì, fa' pure che io l'entenda. Poiché tanti ne sono fatti come che questi, si potranno fare.’</p>

<trailer>EXPLICIT LIBER DECIMUS SEPTIMUS</trailer>

</div2>

<div2 type="capitolo">
<head>INCIPIT LIBER DECIMUS OCTAVUS</head>


<p>‘Prima, Signore, io piglierò uno spazio di secento braccia per ogni verso delle quali ne piglierò cento cinquanta quadre, dove che mi resta trecento braccia di là e di qua; e questo spazio io intendo sia murato intorno, e altro che due porti non abbia, l'una delle quali sia alta dalla terra nove <corr resp="ed">gradi</corr> e al piano di queste nove braccia sia questa porta grande: ed entrato che l'uomo sia in questa, se ne truovi tre altre porte, le quali tutte entrino l'una nell'altra. E poi s'entra in uno chiostro, nel quale sia una stanza che abbia otto porte, le quali in quella stanza si rinchiudano tutte e otto, e questa stanza n'abbia tre stanze e ciascuna sia partita in tre altre stanze, e in queste sieno di variati luoghi e stanze, e solo per un'altra s'esca, e vadasi per una via un poco aspra, cioè per una scala, la quale entri in un'altra stanza che sia separata da queste.’</p>
<p>‘Dimmi per che cagione tu vuogli fare solo una porta e afarla alta nove braccia?’</p>
<p>‘Egli è il meglio ch'io vi narri tutta la mia fantasia, e poi vi chiarirò cosa per cosa. La ragione perché io la fo in questa forma è: nella quale stanza si leggero una scienza e da questa s'andrà in un'altra, nella quale pure el simile si farà, e così d'una in un'altra per infino in sette s'andrà; e poi, quando saranno al fine di queste sette, stanze, sarà una pianura dove che sarà sette ponti, per li quali tutti bisognerà passare per andare poi a uno luogo molto ameno e bello e dilettevole. Egli è vero, Signore, quando feci questa fantasia per la quale io ne cavo questo edificio a quella similitudine, e ancora a che fine io la feci e a che proposito, sì fu che, come voi sapete, due cose contiene nell'uomo per le quali s'acquista fama, e comunemente per l'una di queste, e anche alcuna volta per tutte e due, ma di quella della quale s'ha la fama perfetta si è una, e questa è la virtù. La quale è quella che fa l'uomo felice; benché del vizio ancora fama se n'acquisti, niente di meno ell'è fama ignominiosa e cattiva e oscura; e quella della virtù è buona e lucida e chiara e degna, e questa è quella, come ho detto, fa l'uomo e in questa e nell'altra vita essere felice. Sì che, immaginando io più volte a che cose si potesse asomigliare questa virtù e questo vizio si possa asomigliare che più propria paresse, e leggendo e domandando se mai alcuno di questi avessi figurati in modo che in una figura comprendere si potesse l'uno essere il vizio e l'altra la virtù, io non ho ancora trovato che in una figura figurate fussono come in piu, come a dire le quattro virtù cardinali e le tre teologiche e così i sette vizii principali, ché chi ha uno animale e chi ha un altro, e così ancora la virtù ha varie figure asimigliate.</p>
<p>Vero è che Seneca le discrive in forma di donna vestita di bianco, e 'l vizio pure in forma di donna molto adornata di begli vestimenti e figure che in sonno venissono dinanzi a Ercole, e a dimostrargli che ciascheduno dovesse seguitare le sue vestigie, così il Vizio come la Virtù ognuno gli profferiva de' suoi frutti, e chi dolci e chi bruschi. E lui, come savio, prese più presto li bruschi che dolci, sì che, vedute tutte queste similitudini e intese, non nella mente mi sodisfaceva, in modo che collo 'ngegno mi missi a fantasticare e pensare, tanto che pure mi venne nella mente di figurare il Vizio e la Virtù in una figura sola, ciascuna di per sé, le quali stanno in questa forma che qui narrerò, e anche per disegno potrete la sua forma vedere.</p>
<p>Prima, pensando in che modo questa Virtù si potesse figurarla che in una sola figura si rapresentasse essa Virtù, in questa forma mi venne a mente di fare una figura a modo d'uno il quale fusse armato, e la sua testa era a similitudine del sole, e la mano destra teneva uno dattero e dalla sinistra teneva uno alloro; e stesse diritta su uno diamante, e di sotto a questo diamante uscisse una fonte d'uno liquore mellifico, e di sopra dalla testa la Fama.’</p>
<p>‘Questo mi piace, ma vorrei sapere per che cagione tu fai in questa forma.’</p>
<p>‘Io vel dirò, ma prima vi voglio dire come ho pensato il Vizio.’</p>
<p>‘Sono contento.’</p>
<p>‘Il Vizio in questa forma l'ho pensato: io fo una ruota la quale ha sette cardini, cioè sette bracciuoli che reggono il circulo d'essa ruota. E poi su questa ruota ci pongo a sedere una figura inuda in forma di satiro, e da una mano uno piattello di cose da mangiare e da bere e dall'altra uno tavoliere con tre dadi suvi; e come del diamante esce una fonte di liquore dolce, così di questo esce sette rivi di fango e di bruttura, dove che fanno una fonte d'essa bruttura dove giace uno porco.’</p>
<p>‘Ancora questo mi piace, ma la ragione vorrò sapere, al nome di Dio.’</p>
<p>‘E a ciascheduno feci il luogo dove che a me pareva fussono confacenti a essi: finsi una montagna altissima spiccata intorno, su nella quale altro che per una via si poteva entrare, e poi di sopra a questa sommità, nel mezzo di due monti e di queste due piante, in sul diamante l'aveva collocata; e poi a' piè di questa montagna gli era una grotta sotterranea, la quale è oscura, nella quale è collocato esso Vizio.’</p>
<p>‘Questo ancora mi piace. Ora voglio che mi dichiari tutto.’</p>
<p>‘Egli è forse il meglio ch'io vi ordini questo edificio, poi ogni cosa vi chiarirò insieme.’</p>
<p>‘Sono contento.’</p>
<p>‘Sì che noi faremo questo edificio in questo modo che ho detto di sopra, e scompartirollo in sette parti, le quali saranno alte l'una da l'altra braccia quindici; el quale sarà in forma tonda e quadra, quasi come a dire il Coliseo, ma sarà di grado in grado in colonne di grossezza d'uno braccio l'una per diamitro, e tre per circunferenza. Sarà la forma sua in questo modo: in prima piglierò, come ho detto, quattro stadii per uno verso e due pell'altro, de' quali, come ho detto, in una delle teste piglio uno quadro di dugento braccia, el quale solo braccia dieci sarà dal piano terreno e, come è detto dinanzi che si salirà nove gradi, i quali nove gradi saranno solo alti braccia tre da terra. E saliti, come ho detto, si truova la porta dove che a essa sarà prima et ante onnia uno chiostretto quadro dove alla entrata di questa porta ne sarà due: l'una a mano diritta e l'altra a mano manca, le quali quella da mano diritta sarà chiamata porta Areti e quella da mano sinistra sarà chiamata porta Cachia; e come s'entra in quella da mano diritta, sarà una scala alta braccia sette, e quella da mano sinistra <corr resp="ed">sarà magiore porta, e como se entra dentro si trova una iscesa</corr> ripente come una scala, ma non vi sia scalioni nessuno . E di sopra da esse porte saranno scritte queste parole: a porta Areti, cioè a quella da man destra, gli sarà scritto «fatica con gaudio»; e nell'altra dalla mano sinistra gli sarà scritto «piacere con tristizia», la quale si chiama porta Cachia; e nella grande sarà ancora scritto «Voi che entrate vogliate salire a mano destra con fatica che ascendere alla sinistra con piacere.» Saragli ancora scolpito sopra a questa porta la figura della Virtù e del Vizio nella forma che dinanzi è scritto, e così alla porta da man destra di sopra sarà ancora la Virtù scolpita solamente, con lettere che diranno «Questa è la via ad andare acquistare la virtù con fatica»; e all'altra sarà scolpito solamente il Vizio nel medesimo modo e antedetto, e lettere ancora, le quali gli uscirono di bocca che dicono «Qui entrate, brigata, che goderete e poi con dispiacere il piagnerete.»</p>
<p>Ora dirò la forma dello edificio come l'ho pensata, benché io l'abbia dinanzi in disegno fatta a guisa d'una montagna. Ma perché esso si vuole fare in forma si possa mettere in uso, bisogna mutare forma e adattare l'edificio al nostro proposito, il quale starà in questo modo ch'è qui in questo lineata, e disegnato il fondamento, si potrà comprendere. Hai inteso la misura e la forma come per lo disegno appare, e dimostrato ancora il modo come ha a essere questa prima entrata di questo edificio asimigliato a la casa della Virtù e del Vizio. Ora intenderemo le scompartizioni e ' luoghi di detta casa che aranno a servire. Come è detto, tutto questo circuito sarà quattro stadii per lungo e due per largo, e già è inteso essere mille cinquecento braccia per lungo e settecento cinquanta pel largo, dove che per questa larghezza io ho nel mezzo, da una delle teste n'ho tolte braccia dugento, donde che da ogni parte, di là e di qua da questo quadro di dugento braccia, me ne resta dugento <corr resp="ed">settanta</corr> cinque, sì che io tiro queste dugento braccia per mezzo di questo spazio, e fo teatro. Chi arà letto dinanzi intenderà che cosa è teatro. Lasceremo ora la scompartizione d'esso, e dirò pure quelle della casa. Sì che, prese queste dugento braccia quadre, come per disegno meglio si può intendere che a parole dire, io piglio venti cinque braccia di questo quadro circuncirca, sì che me ne resta cento cinquanta ; delle quali io ne piglio venti per parte, sì che mi resta cento <corr resp="ed">dieci</corr>, per parte delle quali lascio uno vano di trenta braccia, donde che me ne resta cinquanta. E di questo lo riduco tutto al tondo per infino al fondo di sotto, e in questo vacuo di queste trenta braccia, ch'è tra questo e la parte di fuori delle venti braccia, io fo sette muri di grossezza di due braccia e mezzo, e sportate in fuori di questo tondo del mezzo, e così della parte opposita, braccia cinque; sì che si viene a ristrignere questo vano delle trenta braccia <corr resp="ed">a</corr> venti, e sta in questa forma.</p>
<p>Egli è vero ch'egli è difficile a 'ntendere questo, pure asottigliando un poco lo 'ntelletto, e anche in processo dichiareremo, il modo credo s'intenderà. Questo è un poco di mostra che gli ha a essere, benché qui non fa dimostrazione se non di due, niente di meno egli hanno a essere sette, come detto è di sopra. Questo, come in parte si può comprendere, starà in questa forma: che sarà in questo primo luogo, cioè al pari del terreno, nel tondo il luogo venereo; e dalla parte opposita saranno le camere di Bacco, e ancora stufe e cocherie e simili esercizii appartenenti a simili luoghi di giuochi e baratterie, come è usanza, benché la sia trista usanza. Di sopra poi a questo primo luogo di questo tondo dove stanno le monache di Venere, gli è la prigione, e nel terzo grado gli stanno gli officiali li quali hanno a vedere e intendere. Benché sia luogo di vizio, ci vuol pure essere freno, acciò che scandolo non si faccia, e se pure si facesse, che sia chi gli punisca.’</p>
<p>‘Dimmi in che modo l'assetterai tu questa brigata, che ci possino stare.’</p>
<p>‘Dirovelo, Signore. Prima in questo tondo, come è detto ha cinquanta braccia di diamitro, io farò così ch'io piglierò il fondamento grosso in modo gli potrò menare il muro doppio, donde che tutte loro brutture discorreranno per quegli luoghi. Così di sotto, dove staranno queste femmine, faremo che anderà uno portico intorno di larghezza di braccia quattro, e questo sarà alto da terra tre braccia, cioè dal piano della terra, e arà ancora lui quattro entrate, dove che poi di sopra a questo muro nascerà pilastri. E sarà il portico d'altezza di dieci braccia e tre n'arà di sotto, hai che sono tredici, e uno di voltura, cioè di grossezza della volta, sì che saranno quattordici; sì che multiprichi sette volte quattordici, che fa novantotto. E così andranno di grado in grado questi portici intorno a questo tondo, ma questi non aranno se none uno braccio e mezzo di parapetto, dove che le colonne si poseranno su, sì che questi altri portici verranno a essere alti braccia undici e mezzo. E questo sarà scompartito in questa forma: ancora nel mezzo di questo detto tondo torrò uno spazio di dieci braccia, il quale faremo a guisa d'uno pozzo, e sarà pozzo, e per esso si farà una scala di dentro che andrà per infino alla sommità di questo, la quale scala andrà di grado in grado come stanno proprio le scompartizioni d'esso tondo, e così a ogni scompartizione andrà piana, e poi da l'una all'altra salirà. Non si può mostrare per disegno se già non si facesse rilevata come ha a essere, sì che qui bisogna che lo 'ntelletto comprenda el modo e la forma d'essa. Da questa scala, o vuoi dire pozzo, infino all'altro muro opposito di fuori che fa il portico, faremo una volta che andrà intorno intorno a questo, e sarà di vacuo di circa a braccia dieci. E in questo si farà scompartizioni e luoghi per quegli che a stare gli aranno secondo loro bisogni.</p>
<p>Le mura di questo saranno grosse, quelle di fuori due braccia, e quello dentro uno braccio, e quelle del pozzo due braccia ancora saranno grosse. Puossi comprendere per le parole e anche per questi tali congetti d'alcuno suo membro come questa parte di questo edificio debba essere. Il perché ora diremo la forma della crosta di questo tondo, il quale, come è detto, sarà di distanza da questo braccia trenta; e starà il suo fondamento proprio in questa forma come qui per questo poco disegno si può comprendere, il quale, come ho detto di sopra e come si vede qui, la prima sua forma è quadra, e ha una porta nel mezzo con altre due alla entrata d'essa prima porta, le quali alla similitudine antedetta sono fatte.</p>
<p>E questo primo quadro è alto il primo suo ordine dieci braccia, dove che per la detta porta Areti s'entra; ed entrato, si truova una scala la quale saglie a questo primo quadro, o vero a questo primo piano di questo quadro; e salita questa scala, si truova uno luogo quadro, il quale è in colonne, come dire una loggia. E a diritto di questa scala si è una porta, per la quale s'entra per andare alla sommità di questo edificio; e per questa medesima loggia si va oltre per uno portico, il quale portico va alli luoghi e stanze dove che le scienze s'hanno a leggere, e per la detta porta di sopra dalla scala, come ho detto, si è quella che va alla sommità. Ed entrato per questa porta, si passa per ventitré porte, le quali porte sono distante l'una da l'altra braccia sei; passate queste tutte, si truova poi otto porte di lunga l'una dall'altra otto braccia; poi ne trovate cinque, le quali sono distante l'una da l'altra braccia dieci; poi se ne truova tre, le quali sono distante l'una da l'altra braccia dodici. Poi si truova un'altra loggia, la quale è pure quadra, dove che qui si truova una scala, la quale saglie alla sommità di questo quadro, cioè l'altezza delle venti braccia, e questo piano ancora la scala propria che dinanzi dissi, cioè quella prima che entra in queste porti, e <corr resp="ed">spartita</corr> in due, ché l'una saglie, come ho detto, a queste e l'altra saglie alla sommità di questo quadro, la quale e per la quale non si saglie, se non per quegli che per esercizio d'arme vengono in questo luogo, come di sotto si vedrà più distintamente e come ho detto che queste scale si spartiscono così in quel luogo proprio, cioè in su quella loggia. Alle dieci braccia così si va oltre per uno verone alli luoghi detti, dove leggeranno e' dottori le scienzie, e questo è solo perché non abbiano tanto a montare. Puossi avere inteso come per infino a qui questo è dispartito. Ora è da vedere come questa parte tonda che viene di sopra dal quadro vuole essere. Dico che, come avete inteso, questa corteccia di questo tondo è grossa braccia venti e in questa grossezza, cioè distanza di queste venti braccia, ci è di vacuo diciassette braccia, sì che 'l muro viene a essere uno braccio e mezzo grosso, il quale sta in questa forma come qui si può vedere, ed è scompartito in sette parti principali: e la prima è questa al primo della sommità di questo quadro, cioè all'altezza delle venti braccia, la quale è prima scompartizione in sette parti principali e la prima è questa, come dire uno portico intorno, dove che per esso si può andare intorno a questa scompartizione, il quale è largo braccia tre e alto dodici, sì che diciassette braccia a cavarne tre resta quattordici e a trarne ancora uno per lo muro che sparte il portico restano tredici braccia in tutto di vacuo, e questo ogni cosa è in volta braccia dodici alte ed è grossa essa volta mezzo braccio. E questa prima stanza ha una porta sopra la quale è scolpita una figura vestita di doppi panni e di varii colori, e questa è fatta alla somilitudine della Loica, e in essa stanza sono scolpiti prima quegli che furono inventori, poi tutti quegli sono stati eccellenti in quella facultà e per essa stanza ci è una scala la quale va alla sommità d'essa, dove risponde un'altra scompartizione, la quale sta in questa medesima forma come per questo poco disegno appare. Questa scala risponde sul portico a dirittura di questo di sotto, e simile è una porta, sopra la quale è scolpita un'altra figura, la quale è vestita, con uno libro in mano, e questa è Rettorica. E così vanno di grado in grado tutte queste stanze in questa forma per infino alla sommità con questo ordine e di misura e di grandezza l'una come l'altra e con quelle figure sopra alle porte ciascheduna a somilitudine della sua scienzia. E dentro a esse stanze gli è come alla prima scolpite le medesime figure degl'inventori d'esse, e così quegli che più eccellenti ne sono stati. E nell'ultima alla sommità di questo edificio è la stanza e luogo della Astrologia, a similitudine come questa è una scienzia che tratta di cose alte e celeste, e però è messa di sopra da tutte in questo luogo, e così in essa è scolpito lo 'nventore d'essa scienzia, e il modo tennono a misurare i cieli e 'l sole, e scompartire il tempo, e' pianeti e tuttì quegli modi che essi tennero a ritrovare questa scienzia; e ancora quegli i quali sono stati eccellenti poi in tale scienzia vi sono ancora scolpiti.</p>
<p>Avete inteso tutto il fondamento per infino a questo termine, dove che in su questa sommità di sopra è fatta in questa forma, cioè questa sommità è tutta piana, la quale ha solo uno parapetto dentro e di fuori della grossezza del muro; e sopra di questo parapetto in iscambio di colonne sono figure, le quali sono alte braccia dodici e distante l'una da l'altra braccia cinque e uno terzo, e grosse uno mezzo braccio per diametro, e colle loro proporzioni, alle quali è uno tetto di bronzo, cioè come a Roma quello portico di Santa Maria Ritonda, il quale fe' fare Agrippa; e nella parte di fuori di questo circuito, il quale è quattrocento cinquanta braccia, come di sopra è detto, io gli metto su nel parapetto antedetto settanta delle dette figure distante l'una da l'altra come è detto, donde che tra la distanza alla grossezza d'esse viene ad empierla la circunferenza d'esso tondo, cioè delle quattrocento cinquanta braccia. Dal canto dentro di questo tondo ne vengono a 'vere tante, benché la sua circunferenza non sia tanta quanto è quella di fuori, come per questo poco disegno appare, e con sette spartimenti di muri antedette <corr resp="ed">cioè quegli che ispartiscono la distanza di questa iscorza di fuori da traverso dentro</corr>, cioè di quelle venti braccia che è di vacuo dal canto dentro, dove stanno alle parti inferiori, cioè al basso, le antedette meretrice.</p>
<p>E questi muri, come per un poco di disegno congittato mostrai, fa che d'arco in arco, fatti tutti questi dispartimenti i quali per infino a questa sommità vengono, dove che fanno ponti d'essa, per li quali si passa questa distanza che è dalla scorza al tondo del mezzo, i quali sette ponti per figura fatti alla somilitudine delle sette virtù, cioè delle tre teologiche e le quattro cardinali; e sopra a ciascheduno di questi ponti e in su l'entrata d'esso la sua virtù scolpita, e in modo sono ordinati che bisogna passare per tutti per andare a questo tondo del mezzo. E sono larghi braccia tre, i quali sono coperti come la scorza di fuori, cioè di bronzo; è poi la circunferenza di questo torso come ho detto, cento cinquanta braccia, dove su questa sommità è uno luogo scoperto, dove che nel mezzo a dirittura del pozzo, il quale, come dinanzi è detto, ha di vacuo braccia dieci, sì che la sua circunferenza viene a essere braccia trenta, dove che gli metto su nove figure di diamitro d'uno braccio l'una, cioè grosse, e alte nove, sopra le quali fo una cupoletta a guisa d'uno diamante, sopra la quale metto la figura della Virtù fatta nella forma antedetta di bronzo. E a' piè di queste figure, le quali sono le nove Muse, fo due tondi a guisa di monte, i quali vanno alti quanto queste figure, e girasi uno arco da l'uno e da l'altro di questi monti per li quali si può andare a questa sommità di questa Virtù e vassi da questi monti i quali sono fatti a guisa di scale in modo che per essi proprio si va su, sopra alli quali monti è uno arbero a somilitudine d'uno alloro, pure di bronzo; e poi un altro a somilitudine d'uno ulivo. Di questi monti esce una fonte, a somilitudine del <corr resp="ed">monte</corr> d'Elicona e del monte di Parnaso, e in questo luogo non è lecito a nessuno andare, se non coloro i quali avessino acquistate le antedette scienze, o vero che in fatti d'arme fussino stati periti, o alcuno altro forestiere che per vedere andasse, e per due cagioni vi s'andava, o vero per tre: la prima quando nessuno si fusse amaestrato e provato in tutte le sette scienzie, i quali erano accompagnati solo da quegli dottori che in queste scienze erano periti; e ancora quando qualche festa si facesse nel teatro, o vero per mostrarlo a qualche forestiero. Come è detto, per altra cagione non si puote andare e, come ho detto, su alto per condizione nessuna altri che quegli dottori non ci poteva andare, quando ben festa alcuna si fusse fatta arebbono coloro se accaduto fusse, come è detto, se persona niuna da bene gli fusse capitata per mostrar loro quello luogo.</p>
<p>E veduta tutta la sua scompartizione della parte superiore e della parte inferiore ancora, ma perché meglio intenda tutti questi luoghi, come ho detto, quando salito era la scala della porta Areti e salito in quella loggetta dove in parte si poteva andare, l'una nelle dette tante porte, l'altra di sopra alla sommità del quadro, e l'altra andava oltre per lo detto pontile, e per questa via s'andava alle scuole dove che si leggeva le sopradette scienzie; e queste erano tutte spartite ognuna per sé secondo la scienzia, e sopra l'entrata era dipinta la sua figura. In questi luoghi tutte l'arti liberali si leggeva.</p>
<p>È da vedere ora come l'altre parti stavano. Come è detto, si saliva in sul quadro per la scala e via antedetta, e qui nessuno poteva andare, se non quegli che per combattere andavano, quando nel teatro si fusse fatta qualche rapresentazione di festa. Entrato che in su questo quadro l'uomo era, sì se n'andava alle parti verso il teatro. Sopra ogni canto era uno ponte, il quale era a guisa fatto d'uno di quegli archi triunfali di Roma, e in essi erano scolpiti li gesti degli uomini degni. E questi erano all'altezza e piano delle venti braccia del quadro; e passati questi ponti, o vuogli dire archi, si trovava uno luogo dove era costituite tutte l'arme che era mestieri a quegli che avevano a combattere: e nell'una era di quegli che andavano per combattere a cavallo, e nell'altra era di quegli che andavano per combattere a piè. E così ciascuna ha una scala e da questo luogo dove s'andava, che poi n'era ancora un altro di sotto di questo, il quale rispondeva al pari del muro del teatro, dove che 'l popolo poi stava a vedere. Di sotto poi al piano terreno n'era un'altra di queste stanze, dove che quegli che combattevano per nave s'armavano. Questi tutti i quali volevano esercitare la loro persona in questi esercizii d'arme entravano per lo antedetto luogo, quando per questo atto andavano; e per niuna altra via sarebbono entrati, e anche non sarebbono stati scritti quegli che altre cose avessono fatte di piacevolezza, e balli e altre cose che asimigliavano; altri luoghi da piè del teatro, i quali pure su' canti d'esso, erano, e' quali luoghi e stanze erano come dire scene, e in questi luoghi erano tutte queste cose opportune che bisogno facevano a qualunque facultà di cose fare volessono. E queste erano tutte diputate in quegli luoghi, e ciascuna s'armava di quella armadura che bisogno faceva secondo quello s'aveva da fare. Fatto, ognuno in medesimi loro luoghi rimettevano loro armadure, e quegli che erano sopra a ciò la rassettavano.</p>
<p>La forma del teatro è veduta, non altrimenti bisogna narrarla, se non come il disegno sta considerarlo e intenderlo per la via ancora delle parole dette; non altro resta a dire della forma sua, se non che nella pescina d'acqua, o vuoi dire lago, che dentro era in questa forma fatta, la lunghezza e la larghezza avete intesa. Era ancora in .essa uno portico in colonne nell'acqua, il quale era di larghezza di braccia sei e alto dieci, e sotto il quale portico tutte le navi che ivi si esercitavano in quelle cose si riconservavano; sotto il detto portico era l'acqua bassa dal piano terreno dodici braccia, cioè la pelle d'essa acqua e non il fondo. E scendevasi giù per certe scale, le quali rispondevano sotto questo portico al pari dell'acqua; e, sotto, questo portico stava fatto in questo modo: che gli era una strada, o vero come dire una strada, oltra quasi al pari della cava dove le navi si legavano, e anche si potrà andare oltra intorno intorno. E per questa facciata stavano scolpite figure di uomini degni che per mare fussero stati vittoriosi, con lettere le quali dimostravano cose degne che per loro fussero state fatte. E così a luoghi a luoghi erano porte e finestre, le quali andavano sotto in certi luoghi sotterranei, come a Roma ancora in molti si vede. Di sopra da questo portico, il quale la sua altezza veniva a essere alto sopra l'acqua qualche sei braccia e più basso che il piano della terra, erano fatte scale, a guisa che dintorno al teatro stavano in modo che molto bene il popolo vedere il potevano e acconciamente ogni persona. E così, fatti i loro giuochi, o vuoi dire battaglie d'acqua, si disarmavano ne' medesimi luoghi, e consegnavano l'arme, come è detto, e così le navi era chi le custodiva e assettava. El teatro, e anche la pescina, e la casa Areti e Cachiana ancora avete inteso la forma e la scompartizione d'esse, ora è da vedere della scompartizione d'essa.</p>
<p>Era questo circuito come per lo anteveduto disegno e fondamento il quale era ancora come è detto per lunghezza stadii quattro e per larghezza due, cioè mille cinquecento braccia lungo e largo settecento; el mezzo, come sapete, dugento braccia ne occupa il teatro per larghezza, per lunghezza quanto tutto il circuito, e perché questo è tramezzato da questo teatro, come sarà scompartito da una parte così sarà dall'altra, la quale starà in questa forma come qui vedrete disegnato per linee. Questa è la sua scompartizione che, come si vede, queste sono strade, le quali sono tutte larghe braccia venticinque, ed esse hanno tutte per lo mezzo uno canale d'acqua, donde che per esse si può andare per tutto per acqua e per terra, e ciascheduna di queste acque è di larghezza di braccia tredici. Queste sono tutte botteghe, le quali hanno tutte orto e pozzo, e tutte quelle comodità che hanno bisogno. Sono queste scompartizioni di queste botteghe per questo ordine fatte, sì come si può comprendere, e secondo l'arti e l'esercizio che ci si fa sono più o meno di grandezza. E in questo luogo di quante arti o esercizii che fare si possino in questo luogo sono tutte.</p>
<p>Eraci ancora uno tempio appiè del teatro, il quale serviva a questi artigiani, non stante che dove le scienze si leggevano e' si diceva messa.</p>
<p>Era, come ho detto, questo luogo publico a ogni persona a potere andare a esercitarsi in quella facultà che più gli piaceva. Quegli i quali che in lettere s'esercitavano e valenti si facessero, sì erano onorati in questa forma: che quando adottorare si dovea secondo la sua dottrina ch'egli aveva studiata, e così in quella scuola s'adottorava, e questo a lui niente costava, perché la casa faceva la spesa a tutti, ma era necessario che fusse bene esaminato da quegli dottori che in quella facultà erano periti e non bisognava che per simunia, neanche per amicizia andasse, perché, fatta la esaminazione, e conveniva che innanzi che libero fusse in su la piazza principale bisognava che da altri dottori fussi riveduto e se caso fusse che la esamina non fusse stata ben fatta, era svergognato; e così quegli che esaminato l'avevano portavano la medesima vergogna insieme con lui. E questo era che la corona dell'alloro o d'ellera che stata gli fusse messa in capo in quell'ora gli era levata e riportata alla casa Areti donde l'avevano ricevuta e ivi la lasciavano stare apiccata nella scuola dove che quella facultà si leggeva, col nome di quello da piè, né mai si levava per infino che non aveva sodisfatto al suo mancamento; e così e' dottori erano privati di quello ufficio, che mai più niuno ne potevano esaminare e se caso fusse stato che per vergogna o per non volere che ritornasse a studiare in modo che sodisfacesse, come ho detto, stava uno anno la detta ghirlanda apiccata in quello luogo col nome suo e di quegli dottori che esaminato l'aveano; <corr resp="ed">se</corr> ritornava a studio e che lui se la racquistasse, gli era renduta e nel medesimo luogo rimenato e resaminato. S'egli era bene esaminato, egli era poi accompagnato con molto onore a casa sua con suoni di trombe e d'altri strumenti, e dinanzi gli andava uno gridando ch'egli aveva racquistato lo perduto onore; se per caso fusse stato che ancora non fusse stato bene esaminato altra volta, l'appiccavano; e questo facevano per infino in tre volte, e se in queste tre volte non avesse ricuperato il suo onore, era totalmente privato e mai più poteva in quello luogo andare.</p>
<p>Il modo che tenevano quando lo conventavano: e se alcuno fusse stato valente in tutte quelle scienzie perito e dotto, esaminato che l'aveano il mettevano nel primo luogo della prima scienza con una ghirlanda d'alloro in capo, e passava prima per tutti quegli luoghi che stato era a udire, e in quello luogo lasciava la detta ghirlanda apiccata col nome suo, e quella attaccavano sopra alla catedra del dottore e così faceva a tutti: in una la lasciava e poi saliva nel primo luogo del tondo di sopra dal quadro, e in quello primo luogo accompagnato dai suoi dottori e ancora con altri scolari e ivi glie ne mettevano un'altra con suoni e strumenti e mettevanlo a sedere in su la sedia e dopo molte parole degne si cavava la ghirlanda di testa e mettevala in capo al simulacro di quella scienza che in quello luogo era scolpita, e subito glie n'era messa un'altra, e andavano all'altra stanza dove che quel medesimo atto facevano, e fatto andavano a l'altro; e così di grado in grado facevano a ciascheduno luogo per infino che erano alla sommità. E quando in quello luogo erano, passavano i sette ponti e andavano a quello luogo dove la immagine della Virtù era, e ivi con degne parole si cavava quella ghirlanda che in capo aveva e in testa d'essa la mettevano e tutto quel dì la lasciavano stare, e poi dato intorno a essa una volta con suoni e feste scendevano, e dell'acqua di questi due luoghi gli davano a bere e poi in quello medesimo luogo una collezzione, e ritornavano e a l'altro dì andavano alla piazza e facevano l'altra esaminazione e fatta, se era come ho detto giusta, l'accompagnavano con grande onore a casa sua faccendo festa.</p>
<p>In quanto alla parte di questo luogo dove che questo studio si faceva, avete inteso come erano onorati della loro acquistata virtù. Quegli che di persona e d'animo si esercitavano, ancora a loro quando vedevano avere virtù in quella se gli faceva onore in questa forma: che qualunque volta si fusse fatta una rapresentazione o per terra o per acqua, quello il quale avesse fatto meglio che gli altri gli è messo in capo una ghirlanda di quercia, e se era per virtù d'armi, e questo era a colui che a cavallo faceva bene, una lancia ancora gli donavano, e quegli che a piè facevano bene era donato loro una targhetta, o vuogli dire scudo, e una ghirlanda di popolo, cioè di quello arbore che così si chiama. A quegli che avevano in acqua vittoria in quelle loro navi, davano loro una galea e una ghirlanda rostrata gli mettevano. E così ancora a quegli che in altre prodezze avessono fatto bene, come quegli ancora che facessero alle braccia, donavano loro uno dono e una ghirlanda in capo di vitalba gli mettevano; e così ancora a chi gittava bene uno palo di ferro, o dardo, o uno sasso, o saltasse, a tutti, chi una cosa e chi un'altra era donata, e una ghirlanda a ciascheduno era messa in capo di variati arbori. A quegli che gittavano uno sasso o palo, colui che meglio gli gittava gli facevano una ghirlanda di foglie di castagno, e a quegli che saltavano di foglie di corniolo; e così ancora a chi avesse fatto buona pruova di correre gli mettevano una ghirlanda di gramigna. Quegli che con arco ancora avessino tratto bene, gli facevano una ghirlanda di ginepro, e donavangli ancora la faretra, cioè quello dove si portano le frecce. A quegli che traevano bene col balestro gli facevano una ghirlanda di bosso, e uno dono ancora gli facevano, quando una cosa e quando un'altra. A quegli che con la fonda avessono tratto bene ancora a simile modo erano onorati.</p>
<p>Era ancora dove si ballava: a quegli che avessino ballato meglio avevano ancora dono con una ghirlanda di fiori in capo; e così qualunque cosa in questo teatro si fusse fatta, era quello che meglio faceva in simile modo onorato. E così ancora a chi di scrimma avesse fatto degnamente gli era donato una spada e uno broccoliere, con una ghirlanda di salci in capo. E così tutti in loro grado erano in questo modo onorati e premiati, e d'ogni generazione di giuoco e di prudezza di corpo che s'usino oggi dì in questo luogo si facevano.</p>
<p>Così ancora rapresentazione di molte cose illustre passate si rapresentavano e di questi più varii modi o di combattere o a piè o a cavallo che usare si potesse tanti se ne faceva, giostre da cavallo, torniamenti, armeggiamenti e la giannetta come usano gli Spagnuoli. Correvasi ancora palii e qualunque cosa che a cavallo si faceva, a piede si faceva battaglie in varii modi: di pugna, di sassi, di mazze; e così di nave ancora facevano di varii modi di combattere. Questi giuochi o feste tutto l'anno si facevano ne' dì festivi, e quando una cosa e quando un'altra; ancora molte volte quando si fusse voluto a uno forestiere fargli onore. Egli era una selva da l'una delle teste del teatro la quale era tutta di querce e faggi, allori e molte variate piante d'arbori, e ivi non era lecito a nessuno andarvi a tagliare, né a guastare alcuna cosa. Era bene per lo teatro in certi luoghi pini altissimi, i quali al tempo della state toglievano il sole; niente di meno non toglievano già che non si vedesse bene per tutto quando festa si fusse fatta.</p>
<p>Questi doni e questi onori che si davano, ognuno gli portava al tempio a donare e in quello luogo <corr resp="ed">apicavano</corr> col nome di quel tale, e colla ghirlanda era accompagnato a casa sua. El tempio dove che questi doni erano posti era quello che è a' piè del teatro, il quale era fatto e ordinato di tante cappelle di quante gli si faceva feste o giuochi, e così ognuno a quella sua facevano il dono.</p>
<p>Ancora si vedrà i giudici che hanno a giudicare questi premii. Questi che giudicavano erano uomini quali erano stati ancora loro in gioventù in quegli cotali esercizii valenti, e poi quando venivano nel tempo erano diputati a quegli giudicii. In questi giuochi era lecito a tutti potere entrare, con questo che fusse scritto a quello che lui per quel dì intendeva di fare, e veruno che non fusse stato scritto non poteva entrare, perché non fusse confusione. E questi stavano tutti a giudicare in certi luoghi a loro diputati i quali potevano molto bene giudicare, e non erano mai meno di tre, neanche più, a giudicare e, come è detto, andavano tutti con loro suoni variati secondo era stato il giuoco, o vuogli dire rapresentazione della cosa.</p>
<p>A quegli da cavallo andavano trombe, corni e nacchere. A quegli da piè, tamburi e zufoli. A quegli per acqua andavano pure trombe, ma erano in altra maniera, cioè torte, quelle da cavallo erano diritte; così alli altri erano variati strumenti. Non era lecito a quegli che giostravano <corr resp="ed">d'esser se non nobili</corr>, perché bisognava che de' cavalli se gli trovassero quegli che giostrare volessero; a ogni altro giuoco poteva essere ciascuno.</p>
<p>E veduto e' giuochi e feste che in questo teatro si facevano, ora è da vedere in parte in quello del Vizio quel che a quegli che in quello luogo dimoravano che rimunerazione ne seguitava loro, o maschio o femmina che fusse stato. El teatro e il luogo del vizio già è inteso e com'è ordinato, ma perché meglio s'intenda tutte le loro particularìtà dell'essere suo, alla entrata principale, come è detto di sopra, era scolpito e figurato il Vizio. E disceso, ivi nel circuito primo alla entrata d'esso gli è dipinto Bacco nel mezzo e Priapo suo figliuolo, era Venus, la quale era nata dalla schiuma del mare, figurati in questa forma: Bacco era a cavallo su uno tigro sotto una vite e in mano una tazza aveva, dove che co l'altra premeva uno grappolo d'uve, inudo, e in capo aveva due coma di becco e una ghirlanda di pampani di vite; era bello e aveva aire di femmina; Priapo era brutto, e barbuto, e mal fatto, e rubicundo, e da l'una mano teneva una falcia e l'altra teneva di sopra al suo segno, il quale pareva che con quello minacciasse le femmine e gli uomini con la falce; Venus, la quale era nuda ed era molto bella, in capo teneva una ghirlanda di mirto con uno colombo sopra, e in mano teneva una di quelle conche marine, cioè cappe, o vuoi dire ostriche; eragli il figliuolo il quale lo ingenerò d'ozio e di lasciva umana, il quale era inudo, colle ale e coll'arco in mano, che pare che voglia trarre, e una benda dinanzi dagli occhi. E ciascheduno diceva certe parole: Bacco diceva: «O tutti voi ch'entrate, ricordivi d'usare el mio licore, il quale vi terrà allegri, e faravi essere nella amicizia di Venere.» Priapo diceva: «O voi tutte, giovani e vecchie e chi sia che voglia avere piacere, fate quello che dice il mio padre Bacco, poi arete il mio strumento, il quale vedete come è ardito e superbo.» Venere diceva: «O voi tutti, giovani e vecchi, ricchi e poveri, e che avete il vostro strumento a similitudine come ha Priapo, venite a vicitare il nostro monistero dove da noi sarete bene veduti.» E poi comandava al figliuolo che traesse coll'arco a tutti, e lui diceva: «Io farò il vostro comandamento.» Queste parole dicevano e acciò che ciascuno intendere lo potesse, erano scritte in latino, e in vulgare, e in greco, e unghero, e tedesco, spagnuolo, francioso, e d'ogni altro linguaggio.</p>
<p>Erano i luoghi poi, come avete inteso, separati l'uno da l'altro: le taverne, quegli che facevano cocherie, stufe, e il luogo di Venere, con tutti loro abituri e luoghi erano scompartiti e colle comodità che a loro bisogno faceva.</p>
<p>L'onore e premio che a quegli che in questo luogo praticavano di cose che per cagione di Bacco avessono fatte che non è sopportibile, erano secondo la qualità della cosa gastigati; e se morte non meritavano, quando scoreggiati e quando con uno gastigamento e quando con un altro lo correggevano; e sempre in capo una ghirlanda di foglie d'uve e l'uve insieme se tempo era, se none gli ataccavano a collo uno vaso di vino e uno bicchiere, e se per cagione di Priapo, cioè per qualche scandalo fatto avesse in atto venereo, simile modo il gastigavano, ma al collo gli mettevano uno stormento priapesco, dinanzi sotto la barba, e ancora di rieto. E per la terra lo menavano, faccendogli quello gastigamento che avesse meritato, e se la morte meritavano, lo menavano al luogo diputato e ivi gli davano quello martoro di morte, la quale era stata giudicata. Facevano ancora un altro onore a chi gli andava ad abitare, e massime alle femmine, che quando fusse stata qualche giovane che per la terra fusse stata che none onestamente si fusse portata, in modo che ' vicini l'avessono accusata, era menata in questo luogo, ornata e vestita tutta di bianco, con tali macchie nere e rosse e verdi e di più colori, e in capo portava una ghirlanda di mortella, da quegli che a ciò erano diputati, e nel mezzo di due delle più vecchie e nel monistero di Venere fussono state e dinanzi gli andavano sonando le ciaranielle e tamburino e zufolo. A' ruffiani, quando nuovamente alcuno ne fusse venuto, non altro gli facevano, se non che gli mettevano in capo una ghirlanda di foglie di vite, e foglie di canne, e foglie di mortella, con uno sonaglio in quella ghirlanda attaccato; e per quello dì in quello luogo la portava e in quello di era ricevuto e fattogli onore cogli altri compagni che in quel luogo ballavano e facevano festa. Così ancora alla femmina, quando nel monistero entrava, tutte le compagne le facevano onore della nuova loro sorella e compagna, e questi erano gli onori e ' premii ch'erano loro dati e fatti.</p>
<p>Era in questo luogo, come ho detto, d'ogni ragione d'arti, i quali loro ancora quando erano giudicati buoni maestri, se fusse stato giovane e fusse che in questo luogo avesse imparato, come i dottori s'adottoravano, così questi maestri, i quali in prima, di qualunque arte o esercizio si fusse, andavano per la città e in una bottega di quella cotale arte faceva qualche lavorio, e se detto lavoro era giudicato essere cosa degna, lui poi era acompagnato da quello luogo dove che lavorato avea, accompagnato da tutti quegli di quell'arte e ornatamente vestito, con suoni inanzi faccendogli onore e passavano per la casa Areti, e andavano al tempio, e quello cotale lavoro che fatto avea gli era portato inanzi, e poi nel tempio lo lasciavano, e in un altro luogo trasferito e ivi collocato col nome di colui che fatto l'avea, e poi lo rimenavano alla sua abitazione, e tutto quel dì facevano festa, e lui allora era messo nel libro del maestratico, e poi come maestro era onorato in ciascuno luogo; eragli donato uno segno dall'officio che questo luogo reggeva, il quale poi sempre portava, e detto segno era d'argento.</p>
<p>Ancora se forestiere nessuno gli fusse arrivato che fusse stato buono maestro di quell'arte che lui avesse detto di sapere, arebbe fatta qualche operazione, esaminata e intesa essere cosa degna, nel medesimo modo si onorava, e se voleva restare, era salariato secondo la sua sufficienza in modo era contento; e a tutti questi era dato uno segno, a chi uno e a chi un altro, secondo lo esercizio della virtù loro, lo quale sempre lo portavano come fa uno cavaliere.</p>
<p>Donavasi ancora a uno che in arme fusse stato perito, ma questi, se non avea mille uomini sotto di sé e che non avesse fatte cose degne, quando questo era, gli era poi donata e potevala portare in tre modi, cioè in uno stendardo, o voleva in su l'elmo, o in sul petto come cavaliere. E simile se cavaliere fusse stato, o vero forestiere fusse stato, se buona informazione e vera se ne fusse avuta, con questo: che se era forestiere che debba lasciare e donare a questo luogo uno cavallo conveniente a lui e una armadura la quale sia col nome suo, e per infino che 'l cavallo suo vive debba essere dato a uno il quale l'adoperi quando qui alcuna giostra o altra festa si facesse a questo appartenenti, e quando poi il cavallo fusse morto, la sua armadura era ataccata nel tempio col nome suo, e così armato a cavallo interrà nel teatro e circundato tutto con grande compagnia acompagnato e con suoni, con la ghirlanda in capo dello alloro e colla bandiera innanzi e l'elmo, suvi la virtù dipinta e scolpita, infino al tempio n'andavano e poi a casa sua era onoratamente accompagnato. E così alli altri di meno qualità aveano secondo loro esercizio e sapere, chi aveva una palma di dattero, chi una d'alloro, chi d'ingegno aveva l'apo, e in questo modo erano ordinate e distribuite.</p>
<p>Questo luogo quegli che l'avevano a governo erano solo tre, i quali uno di questi dottori, e un altro che d'armi abbia avuto onore, e l'altro sia pure di quegli artigiani i quali sieno dotti e da bene o della città o sì veramente forestiere, ogni uomo, pure che valente uomo sia.</p>
<p>Era, come ho detto, in piè il tempio del teatro, ma era di fuori; il quale stava in questa forma: egli era prima quadro, come qui si può vedere per questo disegno, il quale per ogni verso si è braccia dugento, delle quali dugento braccia si n'è venticinque per ciascuna banda, donde che mi resta cento cinquanta nel mezzo; il quale si riduce al tondo di cento quaranta braccia il diamitro suo. E questo tondo è ridotto in su le colonne, le quali colonne sono figure che sono per diamitro braccia uno e mezzo e alte quattordici, e sono alte da terra braccia cinque; e dodici braccia è da l'una figura a l'altra e di distanza braccia dieci, e cinque n'hanno di voltura d'arco, sì che vengono a essere braccia venticinque alti questi archi; i quali stanno a in questa forma come qui si veggono disegnati. E così andavano intorno al tondo e reggevano questa trebuna, la quale era alta quanto era larga perché ancora di sopra da queste era un altro ordine di colonne, cioè figure, le quali stavano di sopra a una cornice, che ricigneva intorno intorno. E questo veniva alto solo venti braccia in tutto con li archi e con le figure, le quali figure erano alte braccia dodici; andava di sopra a questi archi che erano grossi braccia uno e mezzo, poi andava di sopra a questi uno architrave intorno, alto uno braccio e mezzo, poi seguitava il fregio che era a lui ancora tanto d'altezza di braccia due; eragli ancora la cornice di sopra ch'era braccia tre 12 alta, dove che qui cominciava un altro ordine di queste figure, ma non era più che dieci braccia alte, e cinque erano gli archi, che viene a essere quindici. Gli archi erano uno braccio e mezzo alti, e così il fregio, e tre la cornice di sopra, sopra la quale cominciava la volta, la quale andava a mezzo tondo, sì che veniva a essere alta settanta braccia la sua voltura.</p>
<p>El di fuori era prima il suo quadro alto braccia venticinque ed era quadrato intorno con una cornice da' piè alta braccia tre e aveva quattro entrate, grandi le porte, e ciascheduna aveva uno vestibulo innanzi di braccia venticinque di quadro; era uno portichetto d'intorno a questi chiostretti di braccia quattro per parte. Ma a l'entrate delle porte erano due di queste figure a colonne, le quali erano distante l'una da l'altra braccia dieci, dove che le porte erano otto braccia larghe e sedici alte. Saliva questo tempio nove gradi; era poi dalle venticinque braccia in su, dove che venivano a essere di sotto a le cappelle, le quali erano ventiquattro; di sopra da queste cappelle quanto tenevano esse per la loro larghezza era scompartito con uno parapetto dinanzi che si poteva andare per tutto intorno intorno; e poi di sopra a questo era su ogni angolo del quadro uno muro, come dire uno contraforte, il quale era in archi fatto di grossezza di braccia tre, e questo si congiugneva con la torre de' canti, e tra l'uno e l'altro di questi contraforti erano di quelle nostre antedette colonne, le quali a guisa di portico andavano, ed erano discosto l'una da l'altra braccia sei, e stavano a due a due, e poi avevano da l'una a l'altra uno arco; e come quelle dentro si tenevano per mano l'una l'altra e a esse s'appiccava di quelle cose che donavano al tempio in capo, stavano in questa forma: erano due ordini l'uno sopra l'altro, e questo poi di sopra reggevano una cornice, la quale andava al tondo dove cominciava la tribuna, la quale tribuna era fatta di fuori tutta a gradi, dove che, quando fusse stato mestiero, gli sarebbe stato su centomila uomini, quando per festa o per altro fusse acaduto.</p>
<p>Le torri sue da canto erano quadre di braccia venticinque per ogni verso, e come era alto el quadro di fuori, cioè le venticinque braccia, e poi da quello in su andavano al tondo; e di quindici braccia in quindici braccia erano di queste colonne a modo di queste altre, ed erano dodici per ciascheduno grado, e dodici braccia erano alte, e grosse uno braccio e mezzo, e da l'una all'altra era di distanza braccia tre e mezzo, <corr resp="ed">e tre e mezzo</corr> di distante gli era al torso di mezzo di dodici braccia di diamitro, dove che 'l muro di questo è uno braccio grosso, sì che e' mi resta di vacuo braccia dieci, e così di grado in grado è una volta con una scala per la quale s'andava per tutto per infino alla sommità del tempio, e come era fatta l'una era fatta l'altra; e nella sommità di ciascuna era uno vento in figura, cioè il simulacro suo, di bronzo fatti, i quali tenevano una bandiera in mano, la quale, quando traeva il suo vento, quella si voltava per quel vento che fusse regnato, e anche per modo erano congegnati, che con una tromba che ciascuno teneva in bocca facevano un certo tuono, in modo si conosceva quale regnava d'essi venti, e' nomi de' quali tu sai: Euro, Zeffiro, Austro e Borea.</p>
<p>Di sopra alla sommità del detto tempio gl'era in su la lanterna una palla grossa di diamitro di braccia tre, sopra del quale erano quattro figure ritte che si toccavano le spalle l'una l'altra, e la detta palla era tutta piena d'occhi tondi, intorno i quali erano vetriati e ogni notte ardevano uno lume dentro, e così in modo stavano ordinate queste quattro figure, che ancora a ciascheduna per li occhi si vedeva la notte il lume. Queste erano le figure e' simulacri di Marte, di Mercurio, e di Febo, e di Minerva. Come quello luogo era d'ingegno, d'arme, di sapienzia, di grazia, perciò stavano sopra al loro tempio questi i quali erano dedicati ciascuno a una di queste scienze: Marte alla battaglia, Mercurio a più facultà allo 'ngegno e alla 'ndustria della mercantia, e alla eloquenzia e a più prerogative Febo gli era ancora; eragli in mezzo di questi tre idii la dea Pallas, la quale è dedicata alla sapienza.</p>
<p>El teatro e ogni suo membro avete inteso. Vero è che 'l circuito di tutto il teatro di sopra dalle scale, il quale era alto braccia dieci da terra, aveva le scale dentro e di fuori, di sopra da essa sommità era uno spazio largo di braccia quattro, piano, dove che questo era coperto tutto, e la sua coperta era di bronzo, el quale era, retto pure da colonne a guisa di figure fatte, a similitudine di certi popoli che si ribellorono e poi per forza furono suggiugati, e così per loro più vilipendi furono fatti a loro simulacri a quella similitudine, e ancora per più segno di servitute fu fatta una figura a similitudine d'uomo e di femmina, come a dire moglie e marito; e sotto questo tetto stavano a vedere uomini da bene e donne, a luoghi a luoghi spartiti.</p>
<p>La scompartizione delle arti avete inteso, e ancora in che modo stavano gli ordini degli esercizii; secondo che erano più degni, così erano più appresso al teatro, e così seguitava che ciascuna arte aveva sopra la porta della sua stanza scolpito il primo inventore di quella arte.</p>
<p>Eravi ancora una stanza in questo luogo diputata per lo architetto, dove che sta proprio lui il quale aveva edificato tutto questo edifizio; e questa stava appresso alla casa Areti, il quale avea nome Onitoan Noliaver, nella quale casa non puote stare niuno che non fusse stato sufficiente ed esaminato e perito in più cose le quali s'apartengono all'architetto, come a dire in disegno, in misure, in sapere fare di mano più cose, come era questo. E così, quando si provasse essere sufficiente, eragli poi fatto grande onore, e stava in questa stanza, la quale era bella e ornatissima, e fra l'altre cose che gli fusse gli era scolpiti di fuori tutti quegli i quali nella scienza della architattura fussino stati valenti, antichi e moderni erano dentro.</p>
<p>I nomi loro lasceremo al presente, perché vi dirò come era fatta questa casa, allora vi dirò e' nomi di tutti quegli che v'erano scolpiti, perché al presente dirò d'alcuno di quegli che scolpiti erano nel luogo dove che era figurato il Vizio, nel quale avete inteso come era figurato Bacco, e ancora Priapo, e Venus col figliuolo, e perché gli uomini degni avessono quel temore di non essere in quel luogo sculti. Degli antichi e moderni, di quegli che alcuna notizia ce n'è fatto memoria, i quali sono tutti in atto vituperevole secondo loro vizio, il primo che scolpito gli fusse era Sardanapallo, il quale stava tra molte femmine e filava. Eragli Eliogalbalo, eragli Nerone, Vitelio, Domiziano, e molti altri i quali lasceremo al presente di quegli antichi, e diremo di quegli del nostro tempo. Ma voglio dire d'uno, il quale è signore in questa nostra Italia il quale a questi nostri tempi viziosissimo era tenuto, e perché due cose innorme intra l'altre secondo che era la sua fama intesi, solo di queste due fu in questo libro fatto menzione: e primo fu che avendo uno suo suddito una bella donna, il quale era molto ricco, colsegli cagione e fattolo morire volendo avere a fare colla donna finse volergli rendere la robba tolta, e sotto questo colore se la fe' andare a parlare acompagnata con altre donne; fu fatto loro ristare in parte, in modo che lui richiedendola di volere lei adulterare non aconsentendogli, dopo molte preghiere sdegnatosi s'armò di tutta arme e a due famigli la fe' tenere, e per forza le montò adosso così armato, e tutta la lacerò e conquassò; e così conquassata in quella forma come magnanima e di grande virtù, abandonata la patria propia, e con due figlioletti in una barchetta si fuggì. Un'altra scellerità si disse non piccola commisse ancora questo, che essendo condottiere di gente d'arme e passando da uno luogo ad un altro e a caso scontrandosi in una gentile e onesta donna, la quale quelle parti aveva che a donna gentile s'apartiene, era lei acompagnata da più persone, dopo la morte d'alcuni della sua compagnia, infra gli altri uno suo cognato morto, presa questa per forza volerla violare, lei con grandissima difesa, in modo che morta, lui disse avere avuto affare colla detta donna morta. Sarebbeci assai che dire di costui, ma per non tediare non mi distenderò più in simili cose, e perciò lasceremo questo e torneremo al nostro tema, il quale in questo altro libro seguiteremo nostra impresa.’</p>
<p>Disse allora il figliuolo del Signore al nostro interpetro: ‘Che seguita ora?’</p>
<p>‘Seguita belle e degne cose. Prima narra il modo come stava questa casa <corr resp="ed">e altre cose degne.’</corr></p>
<p><corr resp="ed">‘Ben, dite pure di questa casa,</corr> ché ho caro d'intendere nel modo che era, perché doveva essere bella cosa, considerato lui avere fatti questi altri begli edificii.’</p>
<p>‘Era bellissima, secondo ch'è qui descritta e disegnata, la quale stava in questa forma che voi udirete. Prima vedrete le mura e 'l fondamento d'essa, e poi vedremo tutte particularmente come sta. Prima, il fondamento suo era solo braccia trenta quattro, era per uno verso cento due braccia, cioè pell'altro, sì che veniva a essere a tre quadri, de' quali solo n'era uno occupato per questo fondamento, gli altri due erano orto. Era, come vedete per questo disegno del fondamento, in prima tutto in volta uno braccio e mezzo alto sopra terra, per la quale altezza era alluminata la canova, ed era scompartita in più parti; eraci il pozzo. Da parte, le mura sue erano doppie, niente di meno non erano più grosse d'uno braccio; le quali mura stavano in questa forma ch'è uno mattone, o vero quadrello; in questo modo stavano murate come qui si vede disegnato. I quali intorno in questa forma stavano: erano grossi due terzi di braccio, i quali ne venivano a occupare due braccia e due terzi di questo spazio di trenta quattro braccia. La forma della quale, come vedrete, era scompartita: la parte di sotto era in questa maniera fatta: era alla prima entrata uno portico di dodici braccia per lungo e largo solo tre el netto, era alto otto, aveva quattro archi larghi braccia tre l'uno. La porta era larga due e mezzo, di là e di qua dalla porta avea due stanze, le quali erano di braccia sei per uno verso, pell'altro era cinque e mezzo; poi da canto n'aveva due altre, le quali erano di braccia dieci per uno verso e per l'altro, sì che quadre venivano a essere. Intravasi poi nel cortile, il quale non troppo grande era: solo braccia dodici per uno verso e per l'altro braccia ventidue; aveva uno portico intorno intorno a questo cortile, e poi dalla parte opposita verso l'orto erano due stanze, le quali erano di grandezza di braccia otto per uno verso e pell'altro quattordici; dalle teste non più che quattro braccia era; tra le stanze dinanzi a queste diritto uno andito di questa larghezza, solamente di braccia quattro, e lungo veniva a essere quanto è lungo il cortile. Questi membri era tutti al piano terreno, ed erano alti da terra questi primi membri solo braccia nove.</p>
<p>Al piano poi di sopra era a dirittura e da' canti due camere della medesima larghezza di quelle di sotto, cioè di dieci braccia, e così era l'una come l'altra, e tra l'una e l'altra di queste camere era uno spazio di braccia otto di larghezza e braccia dieci di lunghezza; e tra l'una e l'altra di queste camere l'altezza era braccia nove, cioè quanto era la parte di sotto. Andava poi a un'altra parte di sopra, la quale non aveva se none una camera di braccia dieci, e poi una sala di braccia venti e alta alla medesima misura. Questi due membri, cioè la sala e camera, erano al primo solare, e queste due camere di sopra dette erano di sopra da questa sala, che viene a essere d'altezza per infino a qui braccia diciotto. Di sopra da questa si è una sala grande, che pigliava tutta dall'uno capo a l'altro, era alta questa braccia dieci, sì che venti otto veniva a essere per infino a qui alta. Quattro braccia era poi di distanza dal principio del tetto, dove che biada e altro si poteva tenere; in questa parte opposita di rieto è solo alta al pari di due membri, cioè delle diciotto braccia. E così questi due anditi di là e di qua dal chiostro, cioè delle quattro braccia, dal primo solare va coperto in colonne, e poi di sopra va scoperto.</p>
<p>Avete inteso la forma e ancora e' membri e misure d'esse, è da vedere ora degli ornamenti, ma prima intenderemo come sta l'orto. L'orto, come avete veduto, è a due quadri, e si è, come per lo disegno si può vedere, una peschiera in mezzo; dalla parte da piè si è la stalla e luogo da tenere strame, e anche polli, e altre cose che bisognano alla casa. Pareva ancora a vedere tutta in volta, le quali erano fatte in questa forma: aveano fatti i centini, cioè l'armadure, e sotto queste armadure erano tessuti di vimine, come dire graticcio, e poi con una calcina intonicata, la quale era artificiata e smaltata tutta, in modo era fatta, che pareva come dire uno mastrico tanto era dura, la quale calcina e mistura era in modo che, benché acqua o altra umidità gli fusse andata, non l'arebbe fatta macula nessuna.’</p>
<p>‘Do, dimmi, sai tu in che modo era fatta questa calcina?’</p>
<p>‘Signore sì.’</p>
<p>‘Voglio mel dichi in che modo si fa.’</p>
<p>‘Ben, quando vi dirò altre cose, vi dirò ancora di queste.’</p>
<p>‘E così era in questa forma tutta fatta in volta per infino al tetto. Era la sua facciata dinanzi in questa forma, e quelle de' canti quasi con uno medesimo ordine seguitavano. In questa parte dinanzi erano più ornamenti, infra li altri era in su la porta la Virtù e 'l Vizio di sotto in figura, secondo in essa sua casa è figurata. E questo solo fu concesso a lui, perché lui aveva trovata questa figura di Virtù; avevaci figurata la sua testa ancora e 'l nome suo scritto con altre parole, che contenevano quello che questi due versi dicono: come lui aveva edificata la casa, ancora tutto il teatro della Virtù, e come di quelle figure essere stato inventore, le quali qui sono scolpite.</p>
<p>Eraci ancora la Voluntà e la Ragione e la Fama, ancora eravi la Memoria e lo 'Ngegno. Erano queste sotto il portico alla entrata, e da' canti e di fuori, di là e di qua, come per lo disegno appaiono, scolpiti tre simulacri a similitudine come è detto di sopra.’</p>
<trailer>EXPLICIT LIBER DECIMUS OCTAVUS</trailer>

</div2>

<div2 type="capitolo">
<head>INCIPIT LIBER DECIMUS NONO</head>

<p>In questo libro decimo nono si farà menzione degl'inventori di molte arti.</p>
<p>‘Era dentro alla entrata d'essa casa tutti quegli che nell'edificare e iscolpire e in figure ancora di quale ingegno fussino stati sublimi, tutti erano figurati i loro simulacri, e a tutti il nome loro era di sotto scritto. E così i primi inventori ancora tenevano la maggior parte in mano dipinto l'opera che avevano fatta, cioè la più degna che avevano fatta; prima se erano architetti, e anche secondo erano stati più antichi, così seguitavano. Ma e' primi di tutti questi erano due e' quali edificorono el Laberinto d'Egitto, el nome de' quali l'uno aveva nome Menedotus, l'altro aveva nome Velnaron. Eragli Archimede, che teneva in mano quello edificio che fe' tirare le navi del porto quando Marco Marcello gli stette a campo e poi la prese. Eraci ancora come fu morto in quella entrata disegnando e fantasticando circuli e triangoli. Eragli Mermetides ; dice Plinio ch'egli era così sottilissimo scultore il quale aveva fatto uno carro tirato da quattro cavalli e una mosca lo copriva tutto con l'ale questo intaglio, e così lui ancora con questo gli era dipinto; eragli Batracus, Sacoras, Canacus, Diogenes attenienses, Alixander, Polidorus, Atonodorus rodianus, Argelaus sculpì Esculapio, Lisias, Pulicarmus, Fliscus, Polices, Dionisio, Iceron Evandro, Socrate d'Efesio Efeseus, Miroron, Iscusor trallianus scultor, Paphi discepulo di Prasitele, Efisodonus filius Prasitelis. Eragli Diades il quale trovò la torre di legname che andava, secondo dice Vetruvio. Eragli ancora Sileno architetto. Era Marsia ancora, la quale trovò l'armonia. Prinio , che fu il primo che trovasse l'ariete e sagittario, cioè segni celesti. Athalas il quale fu inventore della spera. Pittagora di Samio trovò la natura di quella stella che si chiama Venere la quale va sempre inanzi al sole. Endimion trovò il corso della Luna. Lisistratus trovò il gittare del gesso sul volto de l'uomo, secondo che dice Plinio. Philo scrisse delle misure de' templi sacri, cioè delle chiese, e ancora discrisse uno luogo dove si tenevano l'armadure publiche nel porto di Pirro Ermogenes fece il tempio di Diana al modo ionico in una provincia che si chiama Magnesia. Ancora Argelio di misure corinte v'era, Esculapio dice aveva fatto di sua mano, il quale dicono essere stato figliuolo di Febo e della ninfa Coronidis. Eragli dipinti ancora molti simulacri d'architetti, el nome de' quali erano questi: Agattarcus atheniensis, Silenus di misure doriche, Teodorus, Cresiphon, Metagenes, Phileos, Ictiones, Carpion, Teodorus Phoceus. Eragli ancora quegli che fecero il masuleo de Artemisia, i quali parevano che fabricassino il detto masuleo, l'uno si chiamava Timoteus, l'altro Phiteus, Satirus, Leocares, Caridas, Briases, Philo bizanteos, Prasiteles. Fra li altri architetti e matematici Democles, Polvidos, Agesistrates, Antistaces, Antimatides, Andronicus cirestes, Philolaus tarentianus, Apolonius pergeus, Scopinas siragusanus, Perseus, Demophilos, Pollis, Philamon, Sarmagus, Diadis, Nimphoperus, Diphilos, Phirros, Pluschicius, Calleschieros, Pormos, Nexaris, Teogides, Leonides, Melampus, Euphanos, Ephuios. Eragli ancora Uran de Trito il quale edificò il tempio di Salamone. Eragli ancora Pelopes il quale edificò Pisa. Antenor edificò Padova.</p>
<p>Eragli ancora dipintori antichi, i quali erano stati solenni nella pittura, con le loro opere; e' nomi di sotto scritti: Narciso P., Fabius romanus P., Lutius Manilius <corr resp="ed">P.</corr>, Prothogenes P., Apelles <corr resp="ed">P.</corr> <corr resp="ed">Sc.</corr>, Thimates P., Alexander P., Zeusis P., Sitelius consolo P., Parvius poeta traicus nepote di Nino P., Casandrus P., Aristide P., Turpino cavaliere romano P., Martia, figliuola di Varrone dipingitrice; P. Parasio greco, P. Pulignoto, P. Timanti, P. Agliofon, P. Anisia atheniese, P. Eufrancor, P. Timantes, Cipriano P. Questi furono imperadori: e Nerone P., Valentiano P., Alexandro Severo P.; dicesi che Andriano disegnò bene. Questi credo fussino ancora notabili uomini, perché in quegli tempi le virtù erano in pregio e massime dove appartiene a disegno, e non si vergognavano, né imperadori, né re, né signori di sapere disegnare e dipignere, e oggi dì pare che sia vergogna come non fu in Roma e' Fabii, che fu così nobile casata, quanti ce ne fu pintori e anche da essa arte ebbono origine e poi che ebbono le egnità del consolato, dipinsono in Roma le vittorie loro. E molti altri nobilissimi ancora ne sono stati latini <corr resp="ed">e greci</corr> e molte altre nazioni nobili e degni re e signori. <corr resp="ed">Eufrano</corr> non fu egli Re, e altri, come è detto? Dimitrio pittore, Calamides P., Zenodero fu scultore, Netias atheniese P., Clidetes P., Serapion, costui non dipinse di figure, Dionisi non altro che figure dipingeva. Alexandro P., Aurelio P., Phidia dipinse e scolpì ottimamente, Euretes graficus, cioè dipintore, Ditelus e Schilus di Creta. Eragli ancora di molti più antichi nel tempo che regnavano <corr resp="ed">i Medii</corr> enanzi a Cirro e fama è di questi Manlas scultore, Mitiades suo figliuolo e nepote che si chiama Archimisculus nel tempo di Putale poeta, Archimonide, Agoraclito, questi furono antichissimi pittori.</p>
<p>Eragli ancora dipinto molti inventori e trovatori di cose utili: Cibele gli era prima dipinta a sedere su uno carro tirato da due leoni con una corona in capo che pareva una torre. Questo perché dice Ovidio ch'ella fu la prima che facesse torre e per questo si dipinge colla torre in capo. Volarius , il quale trovò l'arte del dipingere, che fu greco e dicesi che la 'mparò da l'ombra e chi dice che fu d'Egitto. Quegli d'Egitto dicono che ebbono l'arte della pittura più che semilia anni inanzi a' Greci, como si fusse all'ombra si legge essere trovata. Policreto si dice che trovò la scoltura d'intagliare marmi e pietre. Eragli dipinti Fidia e Presitele con quelli due cavalli e uomini grandi di marmo, i quali oggi dì sono a Roma. Eragli Piromuis magus, che trovò l'arte del navicare, il quale africano fu.</p>
<p>Eragli ancora Aristeo, il quale, secondo dice Vergilio, ritrovò quando la semenza dell'ape si fussono perdute di rifarle, cioè il modo come s'aveva a fare a rifarle. E dice che essendo questo Aristeo figliuolo della ninfa Cirenea, figliuola di Peneio fiume, il quale Aristeo correndo di rieto a Euridice, moglie di Orfeo, la quale andava per uno prato cogliendo fiori, lei temendo della vergogna fuggiva, e fuggendo le venne posto piè a uno aspido sordo , e subito morì, e andonne a lo 'nferno; e sentendo Orfeo il caso strano della moglie, si misse colla sua cetera, sonando n'andò allo regno di Plutone e tanto sonava dolcemente, che per infino alla sedia del detto Plutone e di Proserpina andò sanza impedimento. E ritrovata gli fu concesso che la rimenasse, con questo che mai si dovesse voltare indietro, e lui all'uscire d'esso inferno, temendo ch'ella non gli fusse ritolta, e lui all'uscire d'esso inferno, come fu in su la porta, si voltò indietro, dubitando non gli fusse tolta; e così subito per lo rotto comandamento se la perdé. E per questo indegnato mai volse vedere più femmine lui giovinissimo e bello; faccendosi una volta il sacrificio di Bacco dalle donne tartare, e lui capitando in quello luogo, e loro infuriate vedendolo l'amazzorno e tagliorongli la testa e buttoronla nel fiume d'Ebro, la quale andando giù per l'acqua dice che andava chiamando la sua Euridice. Sì che essendo indegnato per questo, Orfeo e la sua Euridice feciono morire tutte l'ape, Auristeo non trovandone più dice che andò alla sua madre Cirena, la quale abitava nelle spilunche del suo padre Peneo, dove che era in compagnia di molte altre ninfe, sì che essendo dinanzi a' suoi anditi, o vuoi dire portici, chiamò la madre con gramezza. La boce fu sentita; una delle ninfe, la quale per nome si chiamava Aretusa, cacciando il capo fuori e domandando che voleva, dissegli la cagione. Intesa Aretusa lui essere figliuolo della sorella, subito lo prese per la mano e menollo alla madre, e vedutolo gli fece molte carezze e fecegli fare collezzione e inteso di sua andata la cagione, gli rispose che bisognava andasse alla casa di Nettunno a parlare a suo pastore Proteo. E così fatto collezzione, andò vedendo tutti gli abituri d'esse ninfe, e lì vide tutti e' nascimenti de' fiumi: vide quello del Nilo, quello d'Eufrate e de Tigris, e del Po, e del Rodano, e di quello che va in Tartaria, e ancora quello del Tevero, e del suo fratello, i quali bagnano le parti toscane <corr resp="ed">l'uscite di questi due frategli esce del monte a presso</corr> dove santo Francesco fu stimitato; e fanno come due frategli che non sieno troppo in concordia che si spartiscono, così questi due fiumi hanno fatto che l'uno prese la via inverso levante, e l'altro inverso ponente, benché in uno medesimo mare imbocchino, gli è perciò grande distanza da l'uno a l'altro, perché, come è noto, l'uno mette in mare a Ostia e bagna Roma e parte la Toscana dal Lazio, e fece come è detto de' frategli che alle volte si pigliano migliore parte uno che un altro, sì che così fece questo Tevere, il quale si tolse più paese e a questo suo fratello, il quale è Arno, ché così per nome si chiama, non ebbe tanto terreno a bagnare e né ancora gli toccò a essere termine di provincia. E che questo sia vero Dante lo chiarisce dove che dice «Ed egli a me: per mezzo di Toscana si sparg'un fiume che nasce 'n Falterona Che cento miglia di corso lontana»; e così se ne discorre bagnando la Toscana e per mezzo di Firenze e di Pisa, e poi si mescola a cinque miglia a presso nelle salate acque del mare Mediterano.</p>
<p>Sì che, veduti tutti questi luoghi e abitazioni de' principali fiumi, disse alla madre che lo menasse a' luoghi dove Proteo pastore di Netunno abitava. Lei insieme col figliuolo Euristeo se n'andorono al mare purpureo dove che abitava. Giunti, Proteo non era ancora ritornato dal pascolo delle sue bestie; in questo mezzo che stavano ad aspettare nelle sue spilunche, la madre l'amaestra come debba fare acciò gl'insegni il modo che debba tenere per riavere le sue ape: prima che come giugne lo debba incatenare e legare in modo nogli esca delle mani, però che lui si trasformerebbe in molti e variati animali, sì che «Tiello bene, ché poi alla fine lui ti dirà tutto».</p>
<p>Dette queste parole Cirena, vegono venire dalla lunga Proteo e' trombetti inanzi, cioè e' tritoni, poi ne venivano e' dalfini, i quali andavano per lo mare giucando e saltavano faccendo festa come gli agnelli e ' capretti intorno alle madri, appresso venivano la moltitudine de' foci, cioè i boi marini, e le grandi balene, a presso una grande moltitudine d'altre nuove generazioni di pesci, i quali tutti dinanzi a Proteo andavano. Giunti dintorno alla sua spilunca tutti fra gli scogli che erano lì dinanzi parevano come dire quando li pastori terrestri rimenano li loro buoi o pecore alle loro stanze; così tutti quegli pesci tra quegli scogli si colcavano e tanta era la moltitudine, che facevano in quelle grotte sgonfiare l'acqua e crescere, come in una pignatta fa la carne quando si mette a cuocere. Così tutti si vedeano sotto l'acqua e parte sopra l'acqua giacere. E collocatisi tutti, ecco venire Proteo per mezzo della moltitudine che facevano in quelle grotte a sedere in su la carretta menata da due cavalli marini, i quali pesci tutti gli davano luogo, quasi faccendogli onore e come avessono temore d'esso, pure quando alcuni inanzi se ne fusse parati, con una sua verga gli batteva e quello schizzava come fanno dallo sprone i correnti cavalli. Giunto Proteo, tutto canuto e bianco, ismontato del carro, sciolti i suoi cavalli, entrò dentro e messosi ancora lui a riposare, allora Aristeo colla madre escono d'uno luogo dove stavano ascosi e pigliano per forza Proteo e catenatolo, lui, non potendo per altra via difendersi, si tramuta in diverse cose, quando in fiume, quando in porco salvatico, e quando in fuoco, quando in leone, e quando in arbore, quando in uno animale e quando in un altro. Aristeo esendo amaestrato dalla madre, mai l'abandonò, anzi sempre il tenne forte, in modo che vedendo Proteo non potere uscirgli delle mani, si rife' uomo e dissegli quello voleva. Dettogli la cagione, lui gli disse quello era venuto a fare «Per la morte di Euridice e d'Orfeo, i quali se non gli aumilii co' sacrificii, mai gli potresti ritrovare, i quali sacrificii vogliono essere fatti in questa forma: farai quattro altari presso al tempio degli idei e poi piglierai quattro tori e quattro giovenche femmine e una pecora nera e amazzagli in su l'altare, e mettigli ancora i papaveri insieme, e poi piglia e' tori e portagli nella selva ivi appresso e cuoprigli bene di foglie della selva e lasciagli stare. nove dì a quel modo, e poi andrai a vedergli».</p>
<p>Lasciato Proteo, e partitosi da lui Aristeo acompagnato dalla madre Cirena infino alla sua abitazione, e lui andò a dare ordine a' sacrificii a lui comandati; e fatto tutto il comandamento del pastore, in capo di nove dì andò a rivedere i buoi sacrificati e scopertogli erano tutti pieni di cotali vermicegli, subito veduto l'aire del sole missero alie e per l'aire volando insieme a guisa d'uno grappolo d'uve s'attaccavano l'uno a l'altro.</p>
<p>Ricomperate l'ape, Aristeo ringraziò gli dei e la sementa dell'ape racquistate, ma quando tu la perdessi, per altra via bisogna fare per riaverle, a un altro modo in un altro luogo t'insegnerò più diffusamente: leggi in quello di agrecoltura.</p>
<p>Tirenus il quale trovò la tromba gli era dipinto. Eragli Dardanus il quale si dice essere il primo che cavalcasse cavallo. Eragli Isis, sorella di Foroneo, la quale si dice trovò alcuna carattera di lettere, e dice che trovò il cembolo e insegnò a quegli d'Egitto coltivare le terre, ai quali fu regina. Eragli ancora Saturno, il quale in Italia insegnò l'uso del grano e di coltivarlo. Eragli Tritolomo il quale dice che fu il primo che trovasse arato e agiunsevi il giogo de' buoi. Eragli ancora dipinto Pan, che fu il primo che ponesse bocca alla sampogna, o vuoi dire fistula, la quale lui dice averla trovata. Eragli Mercurio , il quale dice che trovò la lira, cioè la cetera sonante, e dice che fu il primo che la trovò. Leggesi ancora essere trovato la prima origine di questi strumenti che si sonano con corde da non so che pastore: sendo morto uno bove e scorticatolo, essersi secco, e quegli nerbi dal vento sentì una certa armonia fare, la quale sentitola andò e toccogli con mano e più forte risonante le ridusse in non so che legno cavato, e così a poco a poco s'assottigliò poi a fare arpe e liuti e altri strumenti. Sì che questo ancora era dipinto.</p>
<p>Eristonus, il quale ancora trovò il carro, Promotheo trovò primo anello. Eragli ancora dipinto Sardanapallo, il quale trovò molte dilicanze, fra le quali trovò il giacere in piuma e fare le confezzioni, e dice che 'nsegnò filare e altre cose di mollitizia. Asur, figliuolo di Seni, trovò la porpora. Eragli ancora Semiramis , la quale si dice che trovò le brache. Fidon trovò le misure e' pesi. Eragli Tarquino, il quale trovò i ferri da mettere alle gambe degli uomini e altri martorii giusti e ingiusti. Servio Tullio trovò il censo, cioè i trebuti. Eragli Zeorastro, figliuolo di Noè, il quale trovò l'arte magica. Nino trovò prima gl'idoli. Bacco dice trovò il modo di fare il vino e coltivare le vigne. Eragli Solone che dice diede le leggi a quegli d'Atene primieramente. Eragli Ligurgo che le diede alli Lacedemonii. Tremegisto le diede a quegli d'Egitto, le diè prima. Le leggi Numa Pompilio le diè a' Romani, Foroneo dice le diè a' Greci primieramente.</p>
<p>Noè con l'arca; il primo che cacciasse dice che fu uno che ebbe nome Chus, Iubal fu il primo trovasse il padiglione, Iubal padre dice trovò prima la musica e il sonare degli organi, Tubalcaim dice che fu il primo che trovò di battere il ferro e rame, e' Greci dicono che fu Dedalo; Caim dice fu il primo che murasse città e castella. Lamec gli era con due moglie, perché fu il primo a pigliare due mogliere. Eragli ancora dipinto Odalo, il quale dice che fu il primo che facesse tendi a' pastori. Eragli Omogrius, il quale dice che fu il primo che giugnessi bovi. Eragli la dea Ceres, perché dice fu prima a mettere ferro in terra; Pallamino dice fu il primo che trovasse il macinare del grano e pestare. Besel trovò la forma de' tabernacoli. Apitius dice trovò il cucinare e di diversi cibi. Minerva trovò il mestiero della lana e tesserla. Anna, suocera d'Isaù, dice essere stata la prima che facesse giugnere asino con cavalla e fare e' muli.</p>
<p>Eraci dipinti ancora molti altri, e' quali secondo varie oppinioni chi d'uno e chi d'un altro essere detto trovatori, come quegli che trovorono il fuoco, chi dice che fu Vulgano, il quale gli era dipinto, chi dice che, essendo certi pastori che faccendo a trarre sassi in uno altro sasso grosso, che buttò fuoco e tanto diedero a quello modo, che fecero fuoco. Chi dice che una fulmina venne da cielo e che diede in uno arbore e 'l fuoco s'aprese, e Vulgano lo trovò; e in questo modo tutti questi atti gli era dipinti.</p>
<p>È da credere che in variati luoghi e in variati modi molte cose si trovassero, e da variate persone fussero trovate. Come che ancora il vetro, che a caso e a fortuna si trovò, che essendo continuo fuoco e continuo qualche sasso o terra per lo continuo e grande caldo si colò, e dice che in quello scolare s'abatté andare in uno luogo, dove uno aveva posto il piè in cenere, dove che prese la forma di quella pianta, e chi dice che fu rame che quello terreno teneva, e da quello fu prima trovato colare e formare il metallo, sì che molte cose si debbono essere trovate a caso e fortuna, e poi si viene assottigliando e riducersi a poco a poco. E così la calcina ancora dovette essere trovata a caso. E così gli erano dipinti tutti i primi inventori delle cose e i nomi loro scritti, cioè quegli che si potevano sapere, quegli che non c'è dipinta l'arte è uno sanza nome e di questo ci è dipinto tutte l'arti che si fanno di mano, come l'arte del vetro, che è così degna e bella arte, e non si sa chi fusse lo inventore, cioè chi fusse il primo che lo trovò, e del modo de lavorarlo neanche di scolarlo, in modo che si possa farlo tenere a martello, né a taglio.</p>
<p>Dice che al tempo di Augusto gli andò uno che con una amola di vetro a mostrare e mostratagliele se ne fe' beffe, e lui allora la prese e buttolla in terra e non si ruppe, ma piegossi e torsesi, e lui poi con uno martello lo dirizzò; e di quello lo 'mperadore n'ebbe grande amirazione e ritennelo, e avuto e preso consiglio sopra a questo, lo fece morire. Se vero fu, al mio parere, fece male; dice che lo fe', perché né oro né argento non sarebbe stato in pregio. Pure, come si fusse, sarebbe degnissima cosa se fare si potesse, considerato che tante belle cose si fanno di vetro, e così colori d'ogni variate ragioni.</p>
<p>E come ho detto ogni arte gli era dipinta. Eragli dipinto ancora quegli primi che misurorono il cielo e quegli che misurorono la terra ancora. Celo dice che fu il primo astrolago. Eragli Attalante e Tolomeo d'Egitto che misura il mondo. Eragli in che modo trovò l'andare e 'l corso del sole, delle stelle, cioè de' pianeti e della luna. Dice che ebbe uno vaso pieno d'acqua e scompartillo in dodici parti in questo modo: che con uno forame nel fondo di questo vaso, e lasciavalo scolare a poco a poco, e guardavano al levare d'una stella e a quella la ponevano, e quando il vaso era pieno e' lo levavano e mettevano a un altro e a un'altra stella, e notavano in questa forma: che pieno il vaso mettevano uno nome a quella cotale stella, secondo la forma gli pareva che avesse, e così tutti e' dodici segni trovorono, Aires, Tauro, e gli altri tutti; e poi gli poeti hanno fabulezzato di molti che sono conversi in istelle, come Giove e Saturno e gli altri. E così il misurare del tempo, poi: tolsono il detto vaso pieno e nel nascimento del sole missero uno vaso minore di sotto e in modo lo scompartivano che all'altro nascimento n'ebono pieni ventiquattro di questo uno. E così vennono faccendo tanto che diminuirno l'ora e spartitola in tanti punti quanto ella ha, e poi da queste cotali misure si sono fatti gli oriuoli e ogni altra misura e scompartimento di tempo; e così ancora misurorno il sole.</p>
<p>Tutti, come è detto, tenevano a presso di sé e tutti tenevano in mano quella opera la quale avevano fatta. Intra gli altri Phidia teneva a presso di sé come eccellente di più cose e massime nell'arte grafichimata, cioè appartenente al disegno delle figure, prima gli era appresso a questo Phidia, il quale dice che era d'Atene e dice che fu trecento anni dopo la edificazione di Roma, molte statue che parevano di bronzo a vederle. Eragli ancora appresso la statua di Giove, la quale pareva come d'avorio messa a oro, la quale una degna cosa pare a vederla così dipinta: pensate che cosa quella che lui fece doveva essere. Ancora gli era appresso a lui dipinto la statua di Minerva, la quale fece in Atene e dice che fu tanto bella questa statua di Minerva, che da essa prese il cognome e fu chiamata la bella Minerva. Un'altra era appresso di questa dipinta, la quale dice che P. Emilio la fece torre d'Atene e portolla a Roma e collocolla nel tempio della Fortuna. Un'altra molto maravigliosa se ne vede, la quale lui pure in Atene fabricò di somma altitudine, l'altezza d'essa dice che era ventisei gomiti, era questa come dire quasi d'avorio e d'oro fatta, teneva in mano questa Minerva uno scudo nella estremità della quale, cioè nell'orlo, la battaglia delle donne <corr resp="ed">amazzoni</corr> contra a Ercole e Teseo, e nel mezzo era la battaglia degli Centauri e delli Lafiti . Eragli ancora la guerra degli dii e degli giganti, sì che essendo questa immagine tanto maravigliosa e degnamente fatta e anche a lui come alli altri pareva. E perché a 'Tene era questa legge che nella statua della dea Minerva non era lecito, anzi era proibito che nessuno li scrivessi suo nome, lui per questo nello estremo orlo dello scudo iscolpì la sua testa, in modo che era conosciuto lui avere fabbricata la detta idea. Vogliono dire ancora che questo Fidia fusse in Atene il primo che dipingesse. Dicano che ancora fu il primo che in Atene scolpisse e fondasse di bronzo. Eragli ancora dipinta una figura da lui fatta in Atene, di marmo, la quale era fatta per la dea Venere, tanto maravigliosa e degnamente fatta, che rendea grande ammirazione e piacere a chi questa vedeva, per questo nel tempo di Ottaviano fu portata a Roma e collocata nel suo palazzo, la quale sopra a tutte l'altre ebbe fama. Ancora gli era appresso il cavallo e l'uomo di marmo che oggi dì si vede in Roma, a presso a questo era quello di Presitele, e ancora è oggi dì a Roma, i quali sono tanto simili, che non è uomo, per intendente che sia, che possa giudicare essere meglio fatto l'uno che l'altro. Ma tutti e due nonché d'una mano d'uno maestro, ma se stati fussono come a improntare uno suggello medesimo in cera, così questi parevano fatti, e così degni quanto natura mai facessi. Sì che questo Prasitele gli era ancora dipinto con questa immagine, e con molte altre appresso, le quali lui aveva fatte, le quali sono queste che appresso diremo.</p>
<p>Avea ancora dipinto appresso a lui la statua di Venere, la quale aveva ancora lui fabbricata nell'isola chiamata Gnidon. E tanto maravigliosa era, che molti navicarono a questa isola solo per vedere questa immagine, e per questo dice che l'isola fu molto nobilitata. Eragli ancora appresso di questa simulacri dipinti di certi idei, i quali sono questi, cioè Cerere e Tritolamo, figliuolo di Celeo, al quale <corr resp="ed">Cerere</corr> pell'onore il quale il padre, cioè Celeo, gli aveva fatto, l'amisse in sul carro tirato da serpenti e <corr resp="ed">concessegli</corr> andasse per lo mondo insegnando seminare il grano e coltivare la terra, considerando ancora che lui fu inventore dello arato. Eravi ancora i simulacri di Latona e quello di Venere, e' quali furono portati a Roma e messi al palazzo del Campidoglio; ancora i simulacri di Diana e di Esculapio, i quali Pollione Asilio gli collocò nel tempio di Giunone alla sua sepultura.</p>
<p>Dice che c'era ancora dipinto questi, i quali ancora furono nel tempo di Phidia, i quali la maggior parte erano poi emoli suoi, el nome loro Alcamenes, Clicia, Temistocle, Eleas e in questo medesimo tempo e una etade furono questi: Agellade, Calon, Gorgia, Lacon, Policreto, Plamo, Miron, Pittaghora, Scopa, Pirelio; eraci ancora gli discepoli di Pulicreto, Sophodero, Alexis, Aristide, Frinone, Dinon, Atenodoro, Demeas Clitonius, e Miron; dopo questi fu Lalcide, Dinomene, Patrodo, Policreto, Patodoro, Echion, Efrimacus; dopo questi Lisippo, Lisistrato, il fratello Istemo aveva nome; Eufrodes, Sostrato, Sabrion, dice che sanza maestro fece opere maravigliose in suo tempo. Eragli dipinto Cares, discepolo de Lisippo, il quale aveva fatto uno uomo d'altezza de ottanta gombiti, che dice che 'l dito grosso della mano non poteva abracciare uno uomo. Briaxis gli era, il quale era con uno che lui aveva fabricato in Italia nel tempio di Augusto, il quale era alto cinquanta gombiti dignissimo. Zenodero gli era col suo, il quale fabricò in Gallia nella città di Bernis, la quale dice penò anni dieci a farlo, di peso di quattrocento pondi; questa dice che era più che quattrocento gombiti, nel tempo di Nerone si fece, la quale dice che fu di gran costo. Pulicreto ancora il quale fece il simulacro di Mercurio molto maraviglioso, e Tesicrates, quello della madre, cioè Maia, i quali in Roma molto maravigliosi erano. Perillo gli era, benché trovato avessi l'aspro martoro del toro a Fallaride tiranno di Siracusa, ma lui prima patì la pena, perché come cercatore di crudele morte per altro fu lecito che lui prima la provasse. Eragli Calimaco, il quale sempre calunniava sue opere, non parendogli ch'elle fussino come lui intendeva potersi fare. Questo fece la immagine di Ercole tonicato nelle sedie de' senatori. Eragli ancora quegli primi i quali scolpirono di marmo l'oracolo d'Appollo, e questi furono nel tempo che signoreggiavano quegli di Media. Costoro nel tempo della carestia in Creta scolpirono i simulacri di Ercole, di Minerva e di Diana, i quali dice che altrimenti non si saria potuto sopportare la fame, secondo che avevano avuto da l'oracolo di Febo.</p>
<p>Io, vedendo tanti nobili maestri essere dipinti in questa casa, dissi per certo quello Patrofilos, il quale fece a Teodosio in Gostantinopoli uno grandissimo cavallo di bronzo con lui suvi, sì grande che dice che i corbi volavano dentro pegli occhi, su una colonna sì alta, che da terra già a vederlo grande non pareva. Quello che fece quel di Roma, Alcamene , discepolo di Phidia, con una immagine d'ermofrondita, cioè Venere, lui avea scolpita di marmo, collocata di fuori delle mura d'Atene, non stante che molte altre figure n'aveva fatte nella città di sua mano. Eragli ancora Dipamis e Silio sopradetti, i quali avevano fatta la testa di Diana nell'isola chiamata Chios, posta alta alla entrata del tempio, ed era sì maravigliosa, che a chi entrava pareva malinconosa e a chi usciva pareva allegra. Dice Marco Varrone che molte figure nobilissime di mano di questi maestri furono portate a Roma al tempo de' consoli, ma poi ne fu messe di queste statue nel tempio di Ottaviano imperadore, i quali dice fece fare di marmo molto gentili cavati nell'isola di Paros. Briasis ancora, il quale aveva fatto nell'isola di Gidon la immagine di Bacco e quella di Minerva dignissime. Eragli ancora Scopa, il quale aveva fatto Venere nuda nel circo flamineo. Ancora Prositele sopradetto, il quale a presso lui era dipinta Venere, la quale lui aveva fatta maravigliosa sopra a tutte l'altre tanto, che chi la vedeva quasi incitava l'uomo a concupiscenzia; lo 'mperadore Vespesiano la fece collocare nel tempio della Pace, il quale lui fece edificare. Dice che Ottaviano Agusto fe' condurre d'Egitto la statua di lano e collocolla nel suo tempio. Alcibiade scolpì la statua di Cupidine, la quale collocò nella corte d'Ottaviano. Eragli ancora quattro satiri dipinti, i quali ancora per la loro bellezza furono portati a Roma, i quali l'uno portava Bacco in su la spalla, l'altro <corr resp="ed">lo</corr> copriva, un altro gli era che parea che piangesse come uno fanciullo, il quarto bevea in una cratera del compagno; eragli ancora due ninfe con panni sottili svolazzanti.</p>
<p>Eragli ancora dipinto il Masoleo colli maestri che l'aveano lavorato, i quali infra gli altri emoli di Scopa in uno medesimo tempo, Brasis, Timoteo, Leocrates, e Scopas fece la parte orientale, e Briasis fece la parte settentrionale, Timoteo fe' quella da mezzodì, Leocares quella da occidente; e tanto fu mirabile questa opera che, morendo Artemisia, moglie di Masulo, per cui questa opera faceva fare, che questi maestri medesimi non la volsero lasciare imperfetta, anzi c'agiunsero maestri, cioè Phitis, il quale fece una quadrida, la quale da quattro cavalli era menata e tanto era lavorata mirabilmente tutta questa opera, che dice che quando si vedevano quelle figure non scolpite di marmo parevano, ma piuttosto chi le vedeva si credeva che vive fussono. L'altezza loro dice che fu cento quaranta piedi e di circunferenza qualche quattrocento cinquanta e, come è detto, fu tutta questa opera tanto maravigliosa, che si mette tra le sette cose mirabili che furono nel mondo.</p>
<p>Ancora gli era la statua di Diana e quella d'Appollo, le quali furono ridutte in Roma e collocate nel loro tempio, fatte per mano di questo Timotteo sopradetto. Eragli Lesias solennissimo scultore, del quale molte delle sue figure furono portate a Roma, le quali nel palazzo massimo erano poste, e ancora Ottaviano ne fe' mettere per onore di suo padre Ottavio assai in sua casa.</p>
<p>Erano in questa casa dipinti tutti questi nobili maestri e inventori antedetti. Ancora gli era dipinti maestri di pittura con alcuna dell'opere sue, tra i quali furono questi: Phidia principale era posto dinanzi alli scultori, così ancora dinanzi alli dipintori, il quale mostrava che dipingesse la statua di Giove, la quale dice che era tanto bella che era cagione d'una confermata religione in Atene a chi la vedeva. Era il secondo Zeusis, il quale tanto stimava le sua figure, che se solo di cera fussino state, non essere pregio da dovere sadisfare sue opere, le quali cose da lui dipinte non per mano d'uomo parevano, ma divina si stimava. Narcisso gli era ancora, il quale la storia sua propria aveva dipinta poi come quando si convertì in fiore. Eragli ancora quello che Quintiliano dice che ritraeva da l'ombra del sole le figure, e poi si venne assottigliando a poco a poco l'arte. Eragli quello Filo egizziaco, el quale dice che lui fu de' primi inventori d'essa pittura, la quale, come è detto, dice loro averla in uso ben se' milia anni inanzi che ' Greci, in Italia essere venuta dopo le vittorie di Marcello avute in Cicilia.</p>
<p>Eragli Eufrano re, il quale <corr resp="ed">scrisse de pittura e non so che misure</corr> e colori; e per la degnità d'essi maestri, i quali furono tanto degnissimi che meritamente fu degna cosa esserne fatto memoria dalli antichi scrittori, come che fu Zenocrate e Antigono e ancora dice ne scrissono di questa pittura. Appelle ancora dice che lui scrisse a Pelleo di pittura. Racconta Laertio che Demetrio fece comentarii di pittura. Fu ancora in degnissimo pregio in Italia e massime in Toscana fu tenuta degnissima virtù l'arte della pittura, e anche a questi nostri tempi è venuta in grandissimo pregio, come per la pruova antedetta si vede, e tanto fu stimata questa pittura che Timegisto dice che la pittura insieme colla religione nacque. Eragli ancora Aristide tebano, il quale ancora pareva che dipignesse quella tavola la quale dice che cento talenti la vende'. Eragli ancora Prothogenes, che dipingeva quella tavola, la quale dice che Dimitrio re si ritenne di non mettere fuoco in Rodi, per paura di non abruciare quella tavola del sopradetto Protogenes.</p>
<p>Eragli ancora Lutio Manilio, cittadino romano, e Phabio, uomo nobilissimo, che ancora <corr resp="ed">loro</corr> dipignevano. Eragli ancora Turpino, cavaliere romano, Sitelio, uomo stato pretore e proconsolo; costoro ancora acquistorono fama in dipingere. Parvio, poeta traico, nipote di Ninio poeta, il quale pareva dipingesse Ercole nel teatro Romano. Socrate, Pranesio, Metrodoro, Pirro, questi furono degni in pittura conosciuti. Eragli la turba delle statue fatte per Demetrio Falerio, figliuolo di Facistrato, le quali furono trecento sessanta, chi a cavallo, e chi in su carri, e' maestri che le fecero, i quali erano tanti, che in quattrocento di tutte furono fornite. Molto fu degna la pittura in quelli tempi e la scoltura, quando tanta quantità di maestri si trovava e in grande onore e pregio, considerando che sì nobili e sì degni uomini la facevano ed esercitavano, che dice che Paulo Emilio, che fu sì grande uomo, e d'altri degnissimi cittadini romani a' loro figliuoli facevano imparare a dipignere. E anche appresso a' Greci fu tenuto ottimo costume il dipignere e degna e ottima scienza. Anche volevano loro ch' e' figliuoli a presso all'altre scienze di geumetria e di pittura fussono per costume studiosi, nonché alli uomini ma alle femmine fu lecito a 'mparare la pittura, e che sia vero Martia, figliuola del grande Varrone, specchio della lingua nostra latina. E' Greci per la degnità d'essa scienza feciono legge che i servi non fusse loro lecito d'imparare questa scienzia e questa arte di pittura. Degna cosa per certo pare che sia questa pittura, nonché gl'uomini la debbino tenere in pregio, ma la natura pare che la stimi assai, perché si vede ne' marmi e in altre pietre avere dipinto la natura forma degli uomini e d'altri animali; e che sia vero, guarda, come ho detto dinanzi, in Santo Marco di Vinegia e troverrai in que' marini da la natura dipinto figure umane. Ancora si legge che Pirro aveva una gioia, cioè una pietra preziosa, nella quale erano dipinte tutte e nove le Muse, ciascheduna con suo segno per li quali si conosceva così essere. Eragli ancora quello pittore dipinto, cioè Parrisio, il quale dice Zenofonte a Socrate costui essere stato molto perito in linie; pareva ci fusse ancora quello che sentendo la gran fama d'Appelle andò alla sua terra per conoscerlo, e non trovandolo in casa, solo una tavola vidde da lui cominciata e giù per una linea sottilissima da lui fatta, in quella medesima d'un altro colore ne fe' con uno pennello un'altra. Eragli ancora Polignoto e Timati, e' quali solo usavano di dipignere di quattro colori. Eragli ancora Alifon, il quale uno colore solo dice che nelle sue opere usava, e così qui era dipinto con uno solo colore.</p>
<p>Eragli ancora Anitia ateniese e Zeusis, i quali dicono che in ombre e in lumi furono così sublimi e che quasi tutti gli altri passano in questo. Eragli ancora Limates, il quale dipignea Calcante mesto, cioè malinconoso, quando Effigenia dal padre fu imolata e sacrificata a Eolo, re di venti, per partirsi de l'isola de Aulide, il quale ci dipinse ancora el padre di Effigenia con uno panno inanzi a li occhi, per dimostrare lui esserne afflitto. Eragli dipinto Vetruvio, che misurava sue macchine e misure col piè. Eragli dipinto Panfilio, antichissimo dipintore, il quale diceva che non bene si poteva essere in dipignere perfetto chi non intende l'arte gemetrica. Eragli dipinto appresso in un altro luogo Appelle, il quale aveva dipinto la Calunnia secondo narra <corr resp="ed">Luciano</corr>, la quale pare l'avesse fornita di dipignere in questa forma.’</p>
<p>‘Come è figurata la Calunnia?’</p>
<p>‘Prima era uno uomo con l'orecchie grandissime, appresso del quale stavano due femmine, l'una chiamata Ignoranza e l'altra Sospizione; poco di lunga veniva una femmina, cioè la Calunnia, la quale un poco dimostrava asciutta, ma per altro bellissima, e nella sua mano diritta teneva una faccella accesa, d'altra teneva per li capelli uno fanciullo e strascinavalo, il quale distendeva le mani al cielo ed eravi uno uomo appresso di colore palido, lordo e brutto, con aspetto iniquo e magro in vista, il quale era guida di questa Calunnia e chiamavasi Livore, cioè invidia. Eragli due altre femmine in compagnia di questa Calunnia, le quali l'assettavano suoi ornamenti, l'una di queste era la 'Nsidia l'altra la Fraude, di rieto a queste era una, vestita di vestimenti negri, la quale si squarciava il volto e tutti i panni. Di poi di rieto seguitava una vergognosa fanciulla quasi inuda, e questa era la Verità.</p>
<p>Eragli ancora dipinte le tre dee Carites, cioè le grazie, le quali stanno abbracciate insieme, una voltando le spalle, e l'altre due da canto con la faccia inverso noi, i nomi di ciascheduna sono questi: Esiodo, l'altra Eufronesis, la terza Prasitra, le quali a similitudine della liberalità, perché l'una da l'altra riceve, l'altra rende il benifizio, e in questo atto Appelle pare che in questa casa l'avesse dipinte.</p>
<p>Ancora c'era Calimede , il quale pareva che scolpissi quelle tazze che Zenodoro aveva principiate, le quali con tanta similitudine e proprietà le fe' che niuna differenza da l'una all'altra pareva. Nitias gli era, che dipingeva femine, Alchides gli era che dipingeva navi, delle quali molto si lodava. Eragli Serapion, che dipigneva ogni altra cosa, eccetto che figure d'uomini. Eragli Dionisio, che non faceva altro che uomini. Eragli Alexandro, che non dipigneva altro che animali bruti, i quali faceva ottimamente e massimamente i cani, dove che dipignendone uno infra gli altri, passando certi cani, si volsono azuffare con lui, e a costui fu concesso dipignere il portico di Pompeo Magno. Aurelio, il quale era uomo molto amoroso di belle giovane e sempre dipingeva idee, le quali sempre le faceva alla somilitudine di quelle sue amorose. Lui ancora pare che in quello luogo l'avesse dipinte. Eragli ancora quello che dipinse quella pergola coll'uve, che molte volte gli uccegli volavano credendo fussono uve per bezzicarle. E così quello che aveva dipinto il cavallo e volendogli fare spumosa la bocca, mai per arte la poté fare, ma solo a caso uno suo discepolo con una spugna intinta ne' colori la fece, che proprio essa pareva.’</p>
<p>A tutti pareva una bella casa e degna.</p>
<p>Dice lo 'nterpito: ‘Signore, seguita ora bellissime cose, le quali sono in questo libro scritte. Se possibile fusse farle, credo sarebbe una degna cosa, sì pegli ordini che dice che era in questa sua città, e sì ancora pelle degne cose, eccellenti edificii, e sì per li statuti e amaestramenti che ci sono, i quali degnissima cosa saria a chi gli facesse mettere in uso e osservargli.’</p>
<p>Risponde allora il figliuolo del Signore e disse: ‘Questo sta al Signore mio padre. E' sarebbe forse il meglio che questo si leggesse in sua presenza, ché forse gli piacerebbono e metterebegli ad esecuzione.’</p>
<p>‘Maisì, che sarà il meglio.’</p>
<p>E così diterminato, si scrisse al Signore quello gli piacesse se avesse a fare. Riscrisse che voleva che si fornisse prima tutti gli edificii che restavano a fare, e poi metterebbe ordine a tutto. E così noi demo ordine a fornire tutti e' dificii del porto e così della città. Volle ancora s'ordinasse una arzanà a presso del porto, la quale, come alla terra al porto fu trovato il sito comodo, così ancora questo trovamo, perché appresso al porto era uno certo luogo fatto che pareva proprio fusse stato fatto a quello studio, il quale stava in questa forma: dentro nella montagna proprio era uno tale gombito concavo per spazio dintorno di qualche uno miglio, e alla entrata era forse di cento braccia, il quale era proprio come dire in forma di uno C, il quale aveva le ripe alte intorno, quasi come dire uno muro, e in questo luogo era una fonte d'acqua bonissima a bere, donde che veduto questo sito mi parve molto atto a doverci star bene l'arzanà. Sì che, andato e veduto il sito atto, subito fu dato l'ordine a farlo nel modo che noi l'ordinamo; fu questo: che intorno intorno facemo uno portico alto venti braccia e largo sedici dall'uno pilastro a l'altro, e dalla ripa alla fine d'esso portico era braccia cinquanta; e così andava intorno intorno, il quale stava in questa forma che qui si vede.</p>
<p>Facemo poi una cava nel mezzo d'essa, la quale sboccava in mare: era di grandezza di braccia cento per diamitro, dove che navi e galee si potevano varare in mare, il quale cavamento era tutto rena, e cavando trovamo già essere murata questa cotale fossa, la quale di grandissime pietre era. Ma perch'è molto terreno e rena moltiplicato in quello luogo, non si discernea cosa alcuna già essere stata ivi, ì che, cavando in quello modo e andato per uno grande spazio sotto, si fu scoperta una nave, la quale era non piccola e 'l legname era saldo come se stata fatta fusse di poco tempo. Donde che, veduto questo e ancora il muro, noi stimamo essere stato altra volta in quel luogo porto o simile arzanà. Sì che, scalzatola tutta, n'avemo grande amirazione, e più ancora n'avemo che trovamo essere in volta tutto questo circuito, tutto in pilastri quadrati di bellissime pietre. Era nettato tutto questo luogo; gli era il suo fondo tutto netto pulito e d'uno lastrico fatto duro, che pare tutto colato d'una pietra; e non voglio che tu creda che fusse poco sotto, ché gli era dal piano del terreno per infino a questo fondo delle braccia circa a venticinque o più. Erano queste volte pulite come se state fatte fussino allora, larghe circa di sedici braccia. A noi non parve avere fatto poco quando trovamo questo in questa forma fatto, e molto ci maravigliamo. Netto per tutto molto bene, noi guardamo la detta nave, la quale era fatta in uno strano modo, del quale molta amirazione n'avemo, perché era molto difforme da quelle che oggi s'usano. La detta nave era fatta in questa forma, e chiamavasi liburna serpentaria, perché a vederla aveva quasi la forma d'uno serpente, perché ci trovamo lettere intagliate le quali così la chiamavano, non stante che le lettere fussono molto difforme dalle nostre. Sì che, vedutola bene per tutto, vidi che l'era sana e sincera, come se stata fusse fatta d'uno anno: era nera che pareva propio uno carbone, erano e' chiovi tutti di rame, era molto maravigliosamente fatta. Sì che, riguardatola bene dentro e di fuori, le trovamo nella poppa una cassa molto mirabile; credo che era del medesimo legname, dove che vedutola e tiratola fuori, la quale era molto grave e serrata era in modo che luogo niuno vedevano a poterla aprire, tanto che pigliamo per partito di non toccarla altrimenti per infino che non se ne avisasse il Signore. Il che ordinato tutto questo luogo e sboccatoci dentro l'acqua, appena che quella nave si sollevasse, per rispetto che l'era tanto indurita per lo gran tempo, e così perché quello legname che quasi di pietra pareva, sì che male appena la sollevamo, o pure venne su, ma come carica proprio stava sopra l'acqua.</p>
<p>Sì che, veduto questo, il Signore volle che menata fusse alla Sforzinda su per lo fiume, donde che da tutti ne fu avuto grande ammirazione, sì per la vetustà, sì per la forma ancora strana ch'ella aveva, la quale si vede qui disegnata. Sì che, condottola con grande festa alla città, la collocò in su quattro colonne e ordinata in modo che né pioggia né altro nolla potesse guastare, e ornolla con lettere e con oro, significante il tempo e dove era stata trovata; e questa inanzi al tempio, cioè alla chiesa maggiore, fu collocata.</p>
<p>Aperta la cassa, la quale, come ho detto, era bellissima, di fuori tutta fatta con ispranghe di rame, era in essa degne cose d'oro e di pietre preziose, delle quali cose grande ammirazione ne fu avuta, e ancora allegrezza nell'animo, perché erano di grande valuta.</p>
<p>Eravi ancora una cassetta d'oro, la quale era mirabilmente lavorata, nella quale era intra l'altre cose una tazza di smeraldo finissimo coverchiata, intagliata di degnissimi intagli e figure, e nel mezzo del fondo era una figura in forma d'una ninfa e con uno liocorno, il quale essa teneva da una mano, da l'altra teneva una tigra, e lettere intorno che dicevano: «Io, Regina Demiramisse, ti mando questa tazza colla quale ti piaccia di bere, e quando tu la vedi ricordati della tua Demiramisse.» E molte altre gentilezze gli era scolpite di cacce d'animali, i quali in queste nostre parti non abbiamo; e così parecchi altre gentilezze, le quali tutte di grandissima valuta erano.</p>
<p>Vedute tutte queste cose, stimamo che fussono mandate a questo re da qualche regina, e che per qualche caso fussono per questa via perite, pare però contra al dovere che in quel modo fusse rimasta: forse che qualcuno la rubò, o vero colui che la portava nolla volse dare, o come s'andasse, tanto è che in questo modo fu trovata.</p>
<p>Avuto di questi trovamenti assai acontentamento, massime avere trovato quello luogo così bene adattato e disposto a quell'affare, volse che per guardia di questa entrata si facesse due fortezze, una da uno canto e l'altra dall'altro, una delle quali per rispetto del sito era molto maggiore; e stavano in questa forma.</p>
<p>Fatte fare queste due fortezze e fornita tutta questa arzanà, volse si cominciasse a fabricare navi e galee e altri legni atti a navicare. E così, preparato e adattato molto legname a questo fare, disse voleva mettere ordine alla Sforzinda e che ella s'abitasse, ma prima voleva che s'ordinasse in modo che benché doviziosa fusse d'acqua, ciascheduna <corr resp="ed">casa</corr> potesse avere comodamente: ‘Sì che voglio vada a provedere se c'è attitudine, e io in questo mezzo darò ordine a tutte l'arti ed esercizii, i quali voglio che stieno tutti per ordine, e non voglio che stieno chi qua e chi là seminati, ma voglio che sieno tutti separati, sì che, subito ritornati che noi siamo, andrai a provedere di questo sanza ch'io ti dica altro.’</p>
<p>Giunti che noi fumo alla Sforzinda, io montai a cavallo, e inverso tra meridie e oriente me n'andai. Passato uno certo colle, il quale non troppo di lungo era, venimo a uno altro che era assai più alto; passato questo monte, al quale era dietro a esso uno lago non troppo piccolo, veduto e considerato il suo letto essere quasi all'altezza del primo colle, n'ebbi assai contentamento, considerato che per questa via si manderebbe l'acqua, quando questo monte fusse tagliato, o veramente forato, si conducerebbe alla città. Sì che, inteso ogni cosa, io volendo tornare: l'ora era tarda, la via era lunga dalle abitazioni che avevo trovate, stando così sospeso, io veggio venire una barchetta così oltra per questo lago, dove che era due persone. Fattomi inanzi un poco, feci cenno alla barca; loro subito vennono, io domandai dove fusse più presso da potere alloggiare; risposemi che osteria non gli era presso a dieci miglia.</p>
<p>Domandato consiglio come dovevo fare: ‘Non altro consiglio vi posso dare per istasera, se voi non volete starvi con noi qui a una nostra stanzetta, benché piccola sia.’</p>
<p>Io, che non altro partito che migliore sia ci conoscia, accettai la 'nvita, e così mi dissono: ‘Andatevene così lungo il lago, che passato che arete quello poco di colletto, voi vedrete la nostra stanza.’</p>
<p>E così ci aviamo, loro andavano cercando loro reti secondo ci parve comprendere. Giunto così in su quello colletto, io riguardo così oltra: c'era una tale valletta con uno certo fiumicello che per essa correva dove che era una stanza bella a vedere così da lunga. Cavalcando presto giugnemo a questa casa, dove che ci si fe' innanzi uno uomo di bella statura e di bella apparenza, il quale ci domanda quello che noi andavamo faccendo, noi glie le dicemo, lui inteso ci disse: ‘Voi siate i ben venuti. Quelli giovani sono miei figliuoli, e vanno pescando.’</p>
<p>E così ci fece smontare e con molto buono viso ci racolse. Smontati e così andando vedendo quello sito e quella stanza, il perché mi piaceva molto, considerato in quello luogo essere così bella stanza così bene compartita e così bene posta, la quale era in su la riva di questo fiume e stava in questa forma, perché il lago era propinquo, il fiume era in questo luogo buono e grossetto, donde che sanza barca non si saria passato, sì che questa casa stava, com'io ho detto, in su questo fiume. La quale era in questa forma: prima aveva uno bello cortile inverso il fiume, il quale era grande e spazioso e nel mezzo era una peschiera, la quale era molto bella, perché ci era intra l'altre cose molto pesce e di variate ragioni, cioè trote, anguille, e molte altre maniere di pesce. Veduto tutto il sito della casa dentro e di fuori, ci parve bellissima ed esendo in quello luogo; aveva uno giardino di rieto a questa casa, che era una degnità a vedere, lo quale per lo disegno si può comprendere la sua forma e suo essere.</p>
<p>Usciti di fuori e andatine così lungo quello fiumicello, era uno piacere che none acqua ci pareva dentro a vedere, ma tutta la ghiaia del fondo si vedeva, non sanza alcuni pesci vedavamo scorrere tra essa acqua, della qual cosa sommo piacere ne pigliamo; e così n'andamo dopo la riva del lago, dove con non meno piacere che quello del fiume, perché quello medesimo vedavamo per la riva di questo lago molte maniere di pesci andare per essa riva, e ancora vedavamo variati uccegli oltra per quella acqua sparti e volando per esso lago, donde che stando in questo piacere, ecco venire la barchetta. Dove che giunti loro ancora ci feciono grandissima e buona accoglienza. Entrati dentro a quel fiume colla loro barchetta, e venuti dentro allato al muro della casa smontati della barca, nella quale aveano bellissimi pesci, parte ne missono in quella peschiera, parte ne portorono fuora, tra li quali pesci avevano una bella anguilla, e trote, e non so che altro loro pesce, i quali strani nomi gli chiamavano. Tolto il pesce, dissono a certe loro donne che ivi apparecchiassono, dove che queste donne prestissimo missono in ordine, chi a lesso, e chi arosto, e chi in su la graticola, chi in uno modo e chi in un altro, prestissimamente fu apparecchiato. Sanza farci troppo pregare, tutti a tavola ci assettamo e con questo pesce e anche con non so che insalata noi ci mettemo a mangiare, e con uno buono appetito e anche quelli che avevano pescato non meno pareva che appetito avessono di noi. Tutti intorno a questi ci assettamo e questo el perché erano apparecchiati fu dato luogo, sì per lo appetito, e sì per la bontà del pesce, sì ancora perché tanto bene erano apparecchiati, chi a lesso e chi arosto, come è detto, e con molti altri saporetti che c'erano, tanto che io e ancora gli altri ce ne cibamo ottimamente, dove che a me mai parve mangiare il migliore pesce né meglio apparecchiato.</p>
<p>Rabassata così la furia della battaglia, gli animi stavano più quieti e riposati si cominciò a ragionare e domandamo dell'essere di questo lago, donde che quello più di tempo tutto ci disse come egli era bonissimi e vantaggiati pesci e di molto più ragioni che non avamo veduti. In questo lago era trote, carpioni, tinche, lucci, persechi, botte, tirsi, lasche, agoni, scarpite, anguille, e a le volte ci si piglia storioni e lacce.</p>
<p>‘Donde vengono?’</p>
<p>‘Vengono del mare. Egli è ben vero che qui da questo canto non se ne piglia, ma giù più basse ne piglia spesse volte.’</p>
<p>‘Do, ditemi quanto è grande questo lago.’</p>
<p>‘E' grandissimo per lunghezza, per larghezza non è troppo, il più è due o tre miglia e va presso al mare forse quattro miglia.’</p>
<p>Domandatolo così di tutto, particularmente d'ogni cosa m'informò a pieno, e lui ancora disse poi: 'Se la domanda è lecita, che è stata qua la vostra venuta?’</p>
<p>‘È stata pe la tale cagione.’</p>
<p>E dissi tutto quello che 'l mio Signore voleva fare. Quando intese questo, molto si maravigliò, e disse: ‘Non so come si possa fare questo, per rispetto di questo monte.’</p>
<p>‘Per questo non rimarrà: quando non si potrà fare altro, si forerà.’</p>
<p>‘Se questo se potesse fare, dico bene che sarebbe una degna cosa, perché venendo questa acqua si potrebbe fare molte comodità alla vostra terra.’</p>
<p>‘Io ho speranza che lo faremo, se Dio vorrà.’</p>
<p>Ragionato così un pezzo, e così di questo lago ancora e della sua lungitudine che infino appresso al mare solo a dieci miglia era lontano, e dissemi ancora come che un fiume usciva, il quale era buono, e grosso entrava in mare, donde stimai per questo che quegli pesci dovessino entrare in questo lago; il perché io pensai, se fare noi potessimo questo bucamento di questa montagna, sanza fallo si vede essere utile e degna cosa. Avendo ragionato sopra queste cose uno pezzo, n'andamo a dormire; e venuta la mattina mille anni a me parve essere appresso al Signore, e così montai a cavallo, e presi commiato da questi tutti, ci partimo e venuti uno pezzo con noi ci missono in su la via e così cavalcamo via forte, tanto che la sera a buona ora noi fumo dinanzi al Signore. E lui subito domandato come passava la cosa, trovato se v'era attitudine alcuna da potere avere acqua in modo venisse alta, rispuosi che sì e benissimo, senonché c'era quella difficultà di quella montagna. Allora il Signore disse: ‘Per questo non rimarrà. Come fece Semiramis, che fe' tagliare quella grande montagna' per fare venire quello fiume a quella sua città la quale aveva fatta fare, e perché fusse abondante d'acqua gli condusse quello grande fiume per forza, sì che noi lasceremo adunche per questo. Va', e ordina tanti uomini, che la si tagli, se fusse bene d'acciaio, se tu credi poi che l'acqua venga.’</p>
<p>‘Signore, non dubito punto che l'acqua non venga, quando sarà tagliata detta montagna, avisandovi che ne verrà uno grande fiume.’</p>
<p>‘Credilo tu?’</p>
<p>‘Anzi ne sono certo, perché è uno lago grande, secondo che m'è stato detto, e molto copioso d'acqua, e dicono che n'esce uno grosso fiume il quale mette in mare.’</p>
<p>‘Or dimi quanto credi sia lunga.’</p>
<p>‘Io credo che sia qualche trenta miglia, e così stimo che sia.’</p>
<p>‘Quanto credi possa venire l'acqua per terra?’</p>
<p>‘Credo che qualche dieci miglia bisognerà fare archi qui in questo piano per infino al colle.’</p>
<p>‘Ben, sia con Dio, questa sarà la minore. Su, che si dia ordine a tutto quello che fa di bisogno, ché voglio, mentre che si taglia il monte, che si faccia questi archi e questo condotto, che io voglio che venga per infino di rieto alla nostra corte, perché ivi intendo si faccia uno edificio ch'io ti dirò, il quale sarà utile e bello e comodo a tutta la città.’</p>
<p>‘Ora qui bisogna si dia prima ordine a pietre e calcina e maestri.’</p>
<p>‘Da' pure ordine a tutto quello che fa di bisogno.’</p>
<p>‘Commettete questo al vostro commessario e io andrò a fare tagliare questo monte.’</p>
<p>‘Va', e io farò preparare queste altre cose.’</p>
<p>Andato alla montagna e albitrato bene ogni cosa, cominciai a fare cavare; il quale cavamento ordinai in questa forma: ch'io cominciai una bocca grande quanto è una gran porta di città, e cavando el terreno, el luogo era come comunemente sono l'altre montagne, in alcuno luogo sasso, e in alcuno luogo terreno. Cavando e proccedendo al cavamento, quando noi fumo circa al mezzo, e noi cominciamo a cavare una tale terra negra e in essa alcuno lustrore gli era così tra essa, in modo che riguardandola e rivoltatala, e trovandola che era ponderosa, io stimai che dovessi tenere di qualche minera di metalli; e così tutta la feci mettere di per sé da l'altra. E continuando il cavamento, passamo la detta montagna non con piccola difficultà, la quale era bene circa di quattro miglia. Passata che noi l'avemo, non mi parve avere fatto poco; e proprio noi arivamo colla cava appresso alla pelle dell'acqua bene un mezzo braccio, in modo che quando vidi questo, molto m'allegrai. Fatto questo e allargatala quanto a me pareva che dovesse star bene, subito me n'andai al Signore. Innanzi che altro si facesse, lui volse venire a vedere, e così ancora portai di quella terra della quale ne facemo il saggio, dove trovamo che teneva d'oro e d'argento e anche non poco, in modo che se così l'altra rispondeva, la spesa si salvava della nostra cava, e anche con utilità grande s'era cavata. Dettolo al Signore, disse: ‘Ogni cosa ci debbe andare prospera a questi nostri edificii. Sì che, poiché Dio c'aiuta, si vuol fare cose degne.’</p>
<p>‘A voi starà, Signore.’</p>
<p>‘Orsù, io voglio venire a vedere, e che poi si cominci a murare questi condotti: pietre e calcina e maestri mi pare che ci sieno. Ma fa' che tu mi faccia che questi archi sieno etterni e ancora belli.’</p>
<p>‘Lasciate pur fare a me.’</p>
<p>‘Io voglio perciò che tu ne facci uno disegno.’</p>
<p>‘Bene, al nome di Dio, andiamo e ritornando, poiché veduto arà la vostra Signoria, io ne farò uno o due, e quello che piacerà più quello si potrà torre.’</p>
<p>Montato el Signore a cavallo, e andati per la via dell'acqua, dove aveva a venire, gli parve assai difficile, pure quando fu alla montagna, vidde la cava grande che era fatta, si maravigliò molto. Entrato dentro con uno torchio acceso e veduto tutto gli piacque molto, e senonché l'ora era tarda, sarebbe passato da l'altra parte. Usciti fuora, disse: ‘Qui a questa bocca vuole essere qualche memoria, acciò sempre si vegga. Dimi, quanto hai tu fatta larga questa cava?’</p>
<p>‘Ell'è larga dieci braccia e alta qualche quindici braccia.’</p>
<p>‘Be', starà bene. Dimmi quanto può essere alta la cima di questo monte.’</p>
<p>‘È qualche due miglia.’</p>
<p>‘Ben, dimmi: sul monte lassù ègli punto di piano?’</p>
<p>‘Signore, sì.’</p>
<p>‘E' si vuole fare proprio nel mezzo di questa una bocca la quale passi di sopra, se sarà possibile.’</p>
<p>‘Signore, si vuole fare a ogni modo, perché ho speranza costerà poco, se seguita questo terreno in su come ha fatto qui al traverso.’</p>
<p>‘Al nome di Dio, domani voglio che andiamo su la sommità, e ivi intenderemo ogni cosa.’</p>
<p>‘Così si faccia.’</p>
<p>‘Or dimmi: noi abbiamo a stare per stasera in questi tuoi alloggiamenti?’</p>
<p>‘Signore, noi andremo per istasera a stare qui appresso a casa d'uno pescatore, che gli è una persona da bene, e starete meglio che qui in queste campagne.’</p>
<p>‘Ben, per una sera non me ne curo. Tu sai ch'io sono uso a stare in campo, sì che pure staremo meglio per ora.’</p>
<p>‘Io me gli vo a stare spesse volte.’</p>
<p>‘Andremo sconosciuti, a ciò che stia più alla dimestica.’</p>
<p>Così per quella sera andamo a casa del pescatore, solo el Signore con due e io, e gli altri rimasono ivi. Io avevo mandato a dire come che era venuto uno gentile uomo del Signore, che voleva stare collui la sera. Così noi n'andamo alla casa del detto pescatore, e giunti ci vide con bonissimo viso, e al Signore molto piacque quello luogo, e così quello lago molto gli piaceva e domandando el Signore come era grande questo lago e che pesce produceva, tutto gli dissi il modo, che n'ebbe grandissimo piacere. E così per quella sera ci stemo col detto pescatore, il quale grandissimo onore ci fe' secondo il luogo. E la mattina pigliato commiato da lui, n'andamo al nostro monte a veder la bocca inverso il lago, e poi n'andamo e salimo alla cima del monte; e sendo sulla sommità, che non perciò troppo aspra era la salita, quando fumo giunti su, il Signore riguardò intorno e arbitrato ogni cosa gli piacque e disse: ‘Fatta che è questa bocca, voglio che si faccia qui una torre o qualche fortezza, perché starà bene per guardia della bocca, e anche sarà una sicurtà, e bella a vedere, la quale scopirrà tutto questo lago.’</p>
<p>‘Signore, starà molto bene.’ Veduto e diterminato tutto, sì ne venimo giù; e dato ordine a tutto quello che restava a fare, disse il Signore che 'l più presto che si può che l'acqua venga alla Sforzinda. E così ci partimo, e per la via che aveva a fare l'acqua ne venne. E menando uomini cavando continuo per la strada per infino alla sommità del colle, che va poi nel piano della Sforzinda, e veduta l'altezza d'esso colle, il quale era circa di braccia cinquanta o sessanta di caduta, dove che 'l Signore disse: ‘Questi archi bisognerà che sieno alti per infino a questa sommità.’</p>
<p>‘Signore sì.’</p>
<p>‘Be', al nome di Dio sia, che se ne faccia uno disegno, e che quanto più presto tanto meglio, acciò si cominci a murare, ché mi pare mille anni che venga questa acqua.’</p>
<p>‘Signore, il disegno vi darò fatto domani, pure che la Signoria vostra intenda come arà a essere.’</p>
<p>‘Basta, fallo pure così disegnato su uno foglio, ché io lo 'ntenderò assai quanto al bisogno.’</p>
<p>Giunti, io mi metto giù e feci il disegno in questa forma come qui appresso si può vedere, e mostratogliele e datogliele a 'ntendere tutte le misure e ogni cosa per ordine, molto gli piacque, e disse: ‘Fa' che si dia ordine, sopra tutto che sia fatto presto.’</p>
<p>Messo l'ordine del cavare e' fondamenti, e con molte persone e maestri furono in brevissimo tempo fatti i fondamenti di tutti questi archi, e nonché alla cava del conducere questa acqua, e anche di quella bocca che trapassava la sommità del monte, a tutte queste s'attenderà con diligenza e studio grande, in modo che a uno medesimo tempo fu cavato tutto, tanto che l'acqua veniva a 'ntridere la calcina de' fondamenti di questi archi. Ordinato il cavamento per infino alle mura della città, ci adirizzamo alla dirittura dell'angolo che fa la torre, dove che per essa si passa per andare al castello Galisforma, e al canto d'essa intraversarno l'arco del condotto; e perché erano alti, passamo sopra delle mura con nostri archi ed entramo dentro dalla nostra città, e per infino appresso alla corte n'andamo. Perché chi non vede fare questi fondamenti possa sapere come stanno, e anche la larghezza e l'altezza degli archi possa intendere, io la discriverrò qui.</p>
<p>Cavati i fondamenti di larghezza di braccia venti, gli empiemo di ghiaia e di calcina per infino a due braccia appresso al piano del terreno, e poi feci uno canale di due braccia largo, e tutto el resto di là e di qua fu di ghiaia ripieno per infino a uno braccio presso a terra; e poi a uno braccio sopra al piano terreno è tutte pietre vive quadrate, e poi, lasciato uno braccio di fondamento di là e uno di qua, sopra di questo edificamo in pilastri, i quali da l'uno all'altro si fa l'arco; e perché i nostri hanno a 'ndare alti quaranta braccia, io fo prima questi pilastri quadri, i quali vengano a essere braccia diciotto per ogni faccia, e da l'uno a l'altro è braccia venti, e l'altezza di ciascuno pilastro è braccia trenta, e dieci ne viene a 'vere di voltura, hai che vengono a essere braccia quaranta alti questi archi, i quali pilastri sono grossi di mura braccia tre, sì che ciascheduno viene a 'vere uno vacuo di braccia dodici, donde che due stanze di braccia dodici di vacuo per una viene a 'vere, cioè l'una sopra l'altra, e fra l'uno arco e l'altro, cioè nella voltura, ne viene a 'vere un'altra, la quale ancora viene della medesima grandezza, donde che si possino abitare di sopra dalla voltura degli archi da capi e a' piè.</p>
<p>E fatto le finestre e i pilastri, le quali finestre sono di grandezza di braccia sei, cioè larghe, e d'altezza di braccia dodici, e di distanza da l'una all'altra di queste quanto è il vacuo d'essa finestra, e poi di sopra a questo finestrato è d'altezza di braccia sei per infino al fondo del canale de l'acqua che va sopra a questi archi, sì che, girata la volta, la quale viene a essere a l'altezza delle dette sei braccia, la quale volta fatta di grossezza d'uno braccio vene poi sopra d'essa la detta acqua, el quale piano d'essa volta di sopra viene a essere alta da terra braccia sessanta. E così questo piano viene a essere di larghezza braccia diciotto, il quale io ne lascio nel mezzo dieci di vano, dove io fo poi di là e di qua il muro alto braccia quattro, e poi dalli canti, cioè di là e di qua da queste bande, io lascio uno spazio di due braccia, come dire uno andito, il quale gli fo poi il parapetto di fuori alto solo uno braccio e mezzo, dove che da questa parte di fuori io sporto in fuori beccategli di due braccia, sopra i quali reggono questo parapetto, il quale è grosso solo due terzi di braccio, donde che ci rimane uno spazio di là e di qua dal canale dell'acqua di braccia quattro e uno terzo, onde che ancora da ciascheduno de' lati del canale di mezzo, in questi spazii delle quattro braccia e uno terzo, io fo uno canaletto di mezzo braccio in questi spazii delle quattro braccia, i quali porteranno acqua, della quale si farà comodità alla corte e ad altri luoghi per la città.</p>
<p>Fatto questo condotto per infino a questo termine, disse el Signore: ‘Ora è da fare la conserva, la quale voglio sia per ogni verso braccia sessanta quadra, e così la sua altezza. E dove starà l'acqua saranno le sponde alte braccia dieci, onde che io intendo che questa sia una conserva di pesci; e poi voglio che questa acqua faccia ma. cinare biade, e ancora altre comodità, in modo ch'io ho per oppinione sarà grandissimo utile. Vedi pur tu d'adattare questa cosa in modo stia bene, tu mi debbi intendere.’</p>
<p>‘Signore, e' mi pare avere inteso la vostra fantasia, lasciate fare a me, ch'io ve l'adatterò in modo che ho per oppinione vi piacerà. Io ne farò uno disegno e in sullo disegno potrete comprendere il tutto.’</p>
<p>‘Sì, fallo presto il disegno!’</p>
<p>‘Il quale per questo edificio a me pare che voglia stare in questa forma come qui a presso vedi disegnato, il quale il suo fondamento è di braccia cento per ogni verso, donde che venti ne piglio in mezzo delle cento, sì che me ne resta quaranta per parte di là e di qua dalle venti, come per questo disegno del fondamento si vede, le quali venti braccia saranno come dire contraforti a questa peschiera, o vogliamo dire conserva d'acqua e di pesce, perché andranno per infino alla sommità, e così le volte, le quali hanno a fare il fondo d'essa conserva, verranno a essere più forti, perché verrà in nove parti, cioè pezzi, e poi si ridurrà in uno piano di sopra, sì che ne verrà a essere fortissima, molto più che se fusse stata in altro modo, perché non sarà di vano per una più che quattordici o sedici braccia per parte. Sì che non è dubbio per peso che abbia d'acqua possa avere dubitazione nessuna. Faremo come per lo disegno si dimostra. Saranno colonne di sotto grosse braccia due e alte venti braccia in tutto colli archi che sopra a loro staranno, le quali faranno portico da' quattro lati di questo edifizio, dove che sotto a esso si potrà fare mercati e altri esercizii; di sopra a questi portici saranno questi luoghi adattati per mulina e per altri esercizii che con questa acqua si faranno, sì di battere ferro, sì di altri esercizii che mediante essa si potrà adattare.’</p>
<p>‘Sì, ma questa acqua dove la farai tu uscire?’</p>
<p>‘Io la farò uscire da uno d'essi cantoni, dove che ancora allo scendere, innanzi sia alla terra, l'adatteremo in modo che sarà utile.’</p>
<p>‘Sì, ma bisogna avere avertenza di fare in modo che l'acqua non penetri pelle mura.’</p>
<p>‘A questo s'arà buona avertenza, ché farò una certa pasta che l'acqua nolle potrà offendere, né ancora di freddo. Questa sarà buona, non dubitate, ch'io l'ho provata.’</p>
<p>‘Dimi, come la fai?’</p>
<p>‘Signore, quando v'insegnerò dell'altre mie faccende, allora v'insegnerò ancora queste.’</p>


<trailer>EXPLICIT LIBER DECIMUS NONUS</trailer>

</div2>

<div2 type="capitolo">
<head>INCIPIT LIBER VIGESIMUS</head>


<p>‘Credo m'abiate inteso mediante questo disegno. Se vi pare si darà ordine a murare.’</p>
<p>‘Sì, che se ne cavi le mani il più presto sia possibile, perché arò caro di vedere questo quanto nessuno altro dificio si sia fatto, perché mi pare sarà bello a vedere e sarà utile.’</p>
<p>‘Non dubitate, Signore, che questo sarà utilissimo, perché per infino dal mare ci potrà venire barche e pesce.’</p>
<p>‘Pure che sia fatto presto, che ben s'adatterà parecchi cose buone.’</p>
<p>Dato ordine a tutto quello faceva di bisogno, sì del murare e sì ancora al tagliare delle pietre, in modo che prestissimo fu murato tutto l'edificio e gli archi, e ancora la cava dello navilio e del pozzo che rispondeva nella bocca, in modo che tutto a uno tempo fu fornito; e così ancora il castello di sopra al monte che rispondeva sopra al lago Averno, o vero Aliaverno, ché così aveva nome; e lui volse che 'l castello si chiamasse Liverlano.</p>
<p>E così forniti tutti questi acquidotti, volse ancora verso il lago si facesse una magnifica porta di marmo con lettere che dimostravano il tempo che fu fatto e chi il fe' fare e anche chi l'ordinò. Il quale fu molto maraviglioso e utile a più cose, perché si navicava, benché troppo grandi barche non gli potesse andare, pure era già comodità, perché se l'acqua era alta <corr resp="ed">in modo si pottea caricare le barche bene e anche farle grande di sponde; l'acqua gli era alta</corr>, per lo meno per tutto questo navilio e così ancora pelli archi, cioè per lo condotto murato, braccia tre d'acqua, dove meno n'era, per questo gli può andare assai buono carico, benché le barche sieno piccole. Fatto e fornito tutto, gli fu dato l'acqua e piena la conserva, cioè la peschiera, infino al termine d'otto braccia d'acqua, e poi dalle otto per infino alle dieci facemo uno incastro, cioè una bocca, donde usciva l'acqua, e discendeva per certi canali adattati in modo che facevano volgere mulina e macinare biade velocissimamente; e oltr' a questo poi, alle mulina faceva battere ferro e rame e pulire arme e arrotare coltella e altre cose, e di sotto gualchiere da panni e di fare carte; e tutte quelle comodità ch'erano possibile di cavare a questa acqua si cavava. E poi ultimamente faceva uno laghetto, dove molte comodità di questa acqua si cavava, e poi passava via per lo teatro dove si faceva giuochi e feste in acqua, e discorrevasene via per altri canali, e andava nel fiume Averlo, e poi entrava nel fiume Indo e scorrevasene via. Non si maravigli nessuno se tante comodità si cavavano di questa acqua, perché l'altezza sua era, come è detto, braccia sessanta. Donde che di dieci braccia in dieci braccia di caduta si può fare molte comodità, sì che esendo in questa forma noi c'adattiamo tutti questi esercizii detti di sopra. Sì che questa volle si chiamasse Idror, cioè casa d'acqua. Eragli ancora certe ruote che per forza d'acqua tiravano su le mercantie per mettere nelle barche, e così per votarle, in modo che quando si tratterà degl'ingegni si dirà come queste ruote stavano, e così l'altre. El Signore, come fu il tempo, volle si mettesse in questa peschiera di quante ragioni di pesci potevano stare in acqua dolce, eccetto che lucci, e non altrimenti gli metteva, se none a bocca del lago, e giù per esso navilio gli lasciava venire; e così per tutto si poteva dire essere peschiera. Questo edificio la sua forma ciascuno credo che la 'ntenda chi lo vede coll'occhio, e ancora sentendolo narrare a parole lo debbe intendere. Bene abitare e in molti luoghi si può, massime ne' pilastri degli archi, e ancora di sopra a certi luoghi, come per lo disegno si può vedere; e così andare di sotto per tutto dall'acqua, e ancora di sopra al pari d'essa acqua, a piè e ancora a cavallo. E così alla salita di questa casa erano le scale fatte in modo in uno delli detti contraforti delle dette venti braccia, che si poteva salire su a cavallo.</p>
<p>Sì che, esendo fornito e adattato ogni cosa a questo appartenente con incastri, cioè da dare l'acqua dalla entrata del lago nella detta cava, e così ancora a l'uscire d'essa e in alcuno altro luogo, secondo piacque al Signore, e veduto e piaciutogli ogni cosa sommamente e a lui e al figliuolo e a tutti gli altri, essendo in sul colle alla entrata degli archi, e veduto e riguardato bene questa acqua, e inteso come si dispartiva di là e di qua dal condotto grande per quegli due canaletti piccoli, molto gli piacque; e disse che con quella poca acqua voleva che parte andasse per tutta la corte, e del resto se ne facesse per la terra comodità alli abitanti d'essa, e fontane a chiunque ne volesse.</p>
<p>El figliuolo, che aveva un poco l'animo più giovinile, dice: ‘Signore, qui è una bella pianura, dove che si potrebbe fare uno luogo bellissimo da cacce, perché ancora c'è da luogo a luogo selve e belli siti e luoghi.’</p>
<p>‘Quando piacesse alla vostra Signoria, volentieri arei caro si facesse, e ancora si potrebbe fare da uccellare a falconi e astori e a ciò vi piacesse, perché si potrebbe fare assai peschiere da anitre e d'aironi e simili uccegli.</p>
<p>El Signore a queste parole si rivolta e riguarda tutta questa campagna, e disse: ‘Tu di' vero, da ora innanzi io ti do licenza che tu l'ordini e che si faccia una cosa degna, con questo che si muri intorno , in modo che gli animali none possino uscire, e anche non sia troppo piccolo.’</p>
<p>‘Io piglierò oltra quanto dura questa campagna per infino al monte, dove è la bocca del navilio.’</p>
<p>‘Sì, ma fa' che questo navilio vadia per mezzo d'esso.’</p>
<p>‘Così si farà, Signore.’</p>
<p>Allora il figliuolo del Signore si volta inverso di me e dice: ‘Ora bisogna che tu metta un poco di cervello a limbicco che si faccia una cosa degna.’</p>
<p>‘Signore, io ho pensato che sarà bella e degna che si muri intorno in questa forma, che, come dice la vostra Signoria, si vada per infino alla bocca della montagna, la quale è dieci miglia; per questo altro verso basta sia solo cinque.’</p>
<p>‘Deh, poiché si viene a fare, facciallo pure dieci ancora per l'altro verso, ed enterravi dentro quegli monticegli.’</p>
<p>‘Ben, sia con Dio, quegli saranno, e gli si farà su case dove si potrà stare a vedere correre gli animali.’</p>
<p>‘Al nome di Dio, quanto maggiore sarà, tanto sarà più bello. Ordina pure queste mura come ti pare che stiano meglio.’</p>
<p>‘Queste mura mi pare che stiano bene in questa forma, che prima si faccino alte braccia dieci, acciò che né animale né altro ne possa uscire, e che a ogni miglio sia uno torricello di sopra alle mura alto dieci altre braccia, e sia in ogni torricello uno abitacolo che sia da uomini che stieno a lavorare e a costudire questo luogo, e che di sopra delle mura si possa andare intorno intorno; e poi che trapartita sia in due luoghi per tenere animali separati, uno miglio per larghezza di là e uno di qua, e in questi due luoghi stieno animali di rapina, e in questo altro circuito tutti animali da cacce. Bisogna che si dia ordine presto a quello che fa bisogno, acciò si muri presto, che si possa metterci animali assai.’</p>
<p>Dato l'ordine a tutto quello faceva di bisogno e messi assai maestri e lavoranti, tanto che con gran prestezza e sollecitudine fu murata intorno intorno secondo il modo antedetto; fatto e murato, e spartito non con così alte mura quelle del partimento, fu tutto fornito.</p>
<p>Subito el Signore lo venne a vedere, e vedutolo per tutto molto gli piacque; e disse che dessi ordine a mettervi degli animali di quante ragioni trovare si potessi, e in quelli luoghi separati non si mettesse se none animali di rapina, come orsi, lupi, volpi, spinosi e altri animali, e tassi, e tutti animali rapaci, e nell'altro si mettesse porci, cervi ancora, e in quello grande cavriuoli, danii e lepri. E poi volle si dessi ordine a piantare selve e a fare in molti luoghi peschiere d'anitre e d'aironi. Benché in molti luoghi ci fusse delle selve, pure e' ce ne fe' piantare e nettare quelle. Eraci pini belli in molti luoghi, pure ce ne fe' piantare molti di questi pini, arcipressi, allori e faggi e simili arbori infino alli abeti volle si piantassono. Intra gli altri luoghi gli era uno monticello rilevato, il quale era poco più d'uno mezzo miglio, in cima del quale pareva fatto a studio ritondo, che pareva a vedere che fusse uno monte di grano, il quale era proprio a uno de' cantoni del dipartimento per li animali di rapina. Sì che, veduto questo, il Signore disse: ‘Qui voglio che si pianti su questo monticello pieno d'arbori intorno, e qui su questa sommità si pianti intorno intorno allori, e poi qui in questo piano ci si pianti pini; e poi voglio che qui si faccia una chiesa e che ci stia, uno romito, e voglio che sia bella.’</p>
<p>‘Si farà, Signore, secondo alla vostra Signoria piacerà.’</p>
<p>E dato l'ordine fu fatta una pulita e bella selvetta, e così una chiesa gli fu fatta bellissima.</p>
<p>Fatto e ordinato infino a qui, come è detto, volle poi che nel mezzo di questo, proprio in su il navilio, si facesse uno palazzo degno e pulito, il quale era in questa forma come qui si può vedere e intendere. Questo palazzo era quadro e per ogni verso, cioè per ogni faccia, braccia cento, e poi aveva uno cortile, il quale era largo braccia cinquanta e lungo centocinquanta, sì che n'avanzava venticinque braccia, di là e di qua del palazzo, uno cantone della misura sopradetta. Di rieto dal detto cortile era uno spazio di venticinque braccia il quale sportava in fuori del cortile tanto quanto il palazzo, e queste sono stanze da poterci stare famiglie, e cucine, e camere, e sale, e altri luoghi bisognevoli al palazzo. Questo cortile aveva intorno uno portico largo sei braccia dal canto, di sopra il quale era uno andito da potere andare da l'uno canto a l'altro, ed era coperto e andava alto questo braccia venticinque. Le mura di questo cortile e il portico primo era dodici braccia da terra e l'altro di sopra altrettanto, solamente el palazzo cinquanta, e questi torricegli settanta braccia, e per tutto di sopra si potrà stare a vedere le cacce. Il palazzo dentro stava in questa forma: che aveva uno chiostro dentro quadro di cinquanta braccia, e così aveva intorno intorno uno portico largo otto braccia e alto dodici al pari di quello del cortile di fuori, e poi di sopra sale e camere, e così di sotto belle camere, le quali sono larghe braccia quattordici l'una. Così di sopra le camere e le sale sono ventidue, e così sono scompartite; le scale sono tutto questo portico le quali rispondono in testa alle sale e hanno tutte loro comodità di destri e di ciò che appartiene a simile casa. Le canove erano per tutto quanto tiene il casamento, tanto dinanzi quanto di rieto erano queste canove, cioè di rieto al cortile, tante che bastavano. E ancora stalle erano buone, perché il palazzo era rilevato da terra ben tre braccia, e così per tutto aveva i suoi membri spartiti e comodi al bisogno.</p>
<p>Fatto, come è detto, e ordinato, volle si facesse uno bello giardino murato intorno, il quale era mezzo miglio per ogni faccia, quadro a punto tanto l'una faccia quanto l'altra; e questo glie l'ordinai a uno modo come quello era scritto nel libro dell'oro, a quella similitudine volse si facesse; con l'acqua per esso non bisogna dire il modo, perché n'avamo comodità, e fu fatto in modo che niuna cosa gli mancò. Fatto e ordinato tutto, e vedutolo el Signore, e fattoci mettere già molti animali, volle lo vedesse la sua Madonna, e con questo fe' ordinare una bellissima caccia e così d'uccellare con falconi, perché v'era l'attitudine. Non era meno questo giardino che si fusse quello di Asiatico, il quale comperò da Lucullo, per lo quale fu poi da Claudio Nerone ucciso, secondo dice Cornelio Tacito. Fatta questa caccia, la quale per la prima fu bellissima: orsi, porci, cervi gli fu presi e altri animali assai, e non con poco piacere di tutti, questi animali che furon presi, massime d'uno porco e d'uno orso, i quali con grande difficultà furono uccisi. Questo perché ciascheduno fece gran difesa, e massime l'orso che pareva una persona che si difendesse e così l'aste de' dardi che gli erano lanciate le pigliava, benché così attamente non sapesse fare, pure le ributtava verso i cani, e ancora ne rompeva, in modo che più cani guastò, e se none che uno valente cane tra gli altri, il quale Mordente si chiamava, l'attaccò intro la gola e in modo lo strinse e tenne e insieme con li altri, e ancora uno il quale era a piè con uno spiedo il ferì nel petto, e tennelo fermo lo spiedo nelle costole al detto orso, tanto che morì, altrimenti non credo si fusse potuto acquistare. Ma questo non fu sanza grande fatica e ancora guastamento di cani, sì che morto il detto orso, il Signore e la Madonna n'ebbono grandissimo piacere insieme con l'altre sue compagnie. E lasciato l'orso morto, in questo ecco venire il detto porco, il quale pareva come dire quello di Meleagro o veramente di quegli d'India, che dice che vi sono come buoi, così sono grandi e così vergati e dipinti come di qua sono quando sono giovinetti. Così questo veniva feroce con peli rabuffati e con li orecchie tesi e arotando i denti, che pochi cani avevano ardire d'accostarsegli. In questo il nostro cane che aveva lasciato l'orso morto subito al porco s'adirizza, pure come amaestrato; non si presto gli s'accostò un altro buono cane ancora, che si chiamava il Mordace, animosamente gli va a dosso, il porco si volta e ataccollo col dente in modo che 'l detto cane da esso dente fu fesso, come se stato fusse con uno coltello. In questo il nostro, il quale Tenente si chiamava, in quello poco isvoltare che fe' il porco l'ataccò per l'orecchia e presto saltò dall'altro canto della testa, il porco possente andava pure via e se non che un altro cane l'ataccò pegli testicoli, non è dubbio che lo portava e arebbelo guasto, pure per lo dolore di quello non così forte poteva correre, e ancora altri cani il pizzicavano intorno, e così se gli lanciava molti dardi. Ma tutto sarebbe stato in frusta, cioè invano, se non fussono stati due giovani animosi, i quali l'uno da l'uno canto e l'altro da l'altro gli missono gli spiedi al petto el porco, con impeto d'andare innanzi se gli missero tra le costole; l'uno d'essi coll'animo grande ficca la punta di rieto dello spiede e con una ferma coltella che aveva allato salta a dosso a questo porco a cavallo e ficca allato alla spalla del porco il coltello, in modo che 'l detto porco cascò e finì la sua ferocità, la quale non era stata piccola, perché inanzi che atterrato fusse guastò più e più cani, e alcuno uomo non troppo si lodò di lui. Sì che, morto il porco, dinanzi alla Madonna fu portato, con grandissima festa e amirazione fu guardato. Potrebbesi dire in che modo sì grosso porco in sì piccolo tempo era già in questo cerchio. Questo ci era perché fu preso da certi contadini, o vuoi dire uomini di fuori, i quali con certi loro lacci l'avevano avuto vivo, e per guadagnare l'avevano portato con loro ingegni vivo al Signore, sì che in questo modo era questo in questo giardino, o vuoi dire barco.</p>
<p>Fatta questa caccia con grandissimo piacere di tutti, massime di questo orso e porco, e anche d'altri animali, come che erano cervi, cavriuoli, lepri, e danii e altri assai gli fu presi. Sì che, ritornati al palazzo del barco, per la caccia fatta fu per quella sera in quel luoco cenato con grandissimo triunfo e piacere. Venuto il dì seguente, el Signore e tutti alla città si ritornò colla caccia fatta, ordinata in modo che era una degna cosa a vedere quelle bestie morte alla fila alla fila, e ' cacciatori appresso colli cani a mano, chi a piè e chi a cavallo, tutti per ordine, con loro corni, e varii suoni di trombe e d'altri strumenti s'udiva, in modo che era una cosa degna a vedere e bella tanta cacciagione. E così per ordine tutti dinanzi al Signore e alla Madonna andavano e di rieto a loro andavano i gentili uomini accompagnati, che veramente era cosa degnissima. Giunto il Signore alla città e poi alla corte, smontati colla caccia tutta e scaricata, la scompartì e a chi un pezzo e a chi un altro la donò.</p>
<p>In questo tempo che questi edificii si facevano grandi, non si stava che altri abituri privati non si facessono, che continuo si fabbricava case di private persone, tanto di gentili uomini quanto di artigiani. E così il Signore lui scompartì i luoghi e ' siti, secondo le persone e secondo l'arti; volle che tutti stessino insieme li artigiani, cioè ciascuno della sua arte, chi in uno luogo e chi in uno altro furono collocati secondo l'arte che era più degna: i mercatanti insieme, e' banchieri e orefici e simili arti stavano propinqui l'uno all'altro e nelle piazze, secondo che di sopra è detto è la scompartizione della detta Sforzinda; e così conseguivano ogni arte insieme a' luoghi loro assegnati e diputati per lo Signore.</p>
<p>Fatte tutte queste scompartizioni, e collocato ogni esercizio e ognuno al suo luogo, fe' fornire d'empiere e d'abitare questa sua città; e acciò che avesse cagione d'empiersi presto, volle che per dieci anni ogni uomo fusse esente, e se alcuna degna persona gli fusse voluto andare, che avesse avuto qualche singulare virtù di qualunque facultà fusse stata, o d'arte meccanica, o d'altra virtù, era fatto asente per venti anni. Così volle e così ordinò.</p>
<p>Così ancora alli uomini di fuori volse che valesse loro l'esenzione. Dalle cinque miglia in là stribuì i terreni e ' luoghi e donò rata per rata alli artigiani, eccetto che quegli terreni che stati fussono d'alcune persone, a quegli o che sel tenevano per loro o che lo pagava e poi lo donava via a persone artigiane, i quali voleva lavorassono o facessono lavorare il detto terreno; e quello che era infra le cinque miglia volle lui che si lavorasse tutto a sua posta, cioè che lo consegni a uomini che lo dovessono fare lavorare in quel modo che giusto fusse. E così l'altro terreno dalle cinque miglia in là volle dare; acciò che paresse sempre il modo che lui l'aveva donato, che ciascheduno due volte l'anno dovesse presentare alla corte chi un paio di capponi, chi una lepre, chi uno paio di starne, chi uno cavriuolo, chi uno porco cignale, chi una cosa e chi un'altra, secondo il luogo e anche secondo il tempo; e se ogni anno questo non facessono, di quello tale terreno fussono privati; e a questo provedimento misse su dieci uomini, i quali avessino questo e quello delle cinque miglia appresso alla terra a provedere. Questo terreno che diè dalle cinque miglia e dalle dieci scompartì tutto alli artigiani, come è detto, e a certi monisterii di donne, e anche di uomini. Dalle cinque per infino alle dieci e dalle dieci per infino alle venti miglia, scompartì a gentili uomini e a certe badie e a luoghi piatosi, come sono spedali e simili luoghi, e così volle che ogni uomo fusse obrigato a quello dono ogni anno. Volle bene fusse lecito e potesse ogni uomo vendere, ma che la sua iurisdizione s'intendesse sempre. Le badie e grandi possissioni, volle da questi tali ogni anno uno bove grasso, come quello si dona ogni anno al duca di Milano per Natale.</p>
<p>Fatto e ordinato questi campi e termini in questa forma, volle ordinare la città; e così come la città, il paese era tutto dì nuovo rifabricato; così anco nuovi e varii statuti volle fare a suo modo, e così fe' ragunare nove uomini, i quali questi ordini e questi statuti avessino a ministrare e a mantenere, i quali volle che fussino uomini giusti e sanza vizio o passione alcuna, e non volle che ciascuno di questi avessi meno di cinquanta anni. Ai quali fe' giurare e saramentare di farli osservare e mantenere puramente e sanza alcuno inganno o simulazione di fraude, e così loro promisero di osservare e di fare osservare tutto quello che lui comandasse, pure che fusse cosa giusta. A questo disse el Signore: ‘Io non altro voglio. Voi vedrete e intenderete: se cosa alcuna dicesse che giusta non fusse, correggeremola in modo che sia giusta, ma prima voglio vedere e intendere il libro, e vedere che ordini e che statuti usavano in quel tempo quello Re; e se saranno in modo che al nostro proposito venghino, noi gli osserveremo; se none, faremo da noi.’</p>
<p>Allora risposono questi e dissono: ‘Sarà ben fatto, e quando piacesse alla vostra Signoria, aremo caro ancora d'udirlo noi.’</p>
<p>Il Signore disse: ‘Voglio che in vostra presenza sia letto.’</p>
<p>E così fece venire il suo interpito notolentiano e disse: ‘Vedete quello che seguita nel libro dell'oro.’</p>
<p>‘Che seguita ordini e statuti che lui aveva in questo suo paese, e uno edifizio ancora, il quale questo era di fuori della città due miglia, era molto grande, secondo si discrive qui. Dice era due miglia per faccia e, secondo ch'io posso comprendere, era di là dal fiume Indo; e contenevasi una delle facciate col detto fiume, nonistante che dice che gli andava uno fosso intorno largo delle braccia quaranta, il quale rispondeva nel fiume; e del fiume con barche si poteva andare dentro in questo luogo, dove che questo era infino al mezzo di questo edifizio il fosso per lo quale andavano le navi cariche.’</p>
<p>‘Perché dice che questo fusse fatto?’</p>
<p>‘Dice che questo era uno luogo diputato a quegli che erano degni di morte.’</p>
<p>‘Come degni di morte? Leggi un poco e dichiara bene ogni cosa, e voi intenderete bene forse che loro non facevano morire nessuno.’</p>
<p>‘Signore non, secondo che qui dice.’</p>
<p>‘Che dice?’</p>
<p>‘Dice così che in questo edificio Ergastolon, che vuol dire pregione di servi, e di quegli i quali avessono fatto cosa per la quale dovessono morire erano mandati in questo luogo, i quali mai n'uscivano; e in questo era variati luoghi, secondo le generazioni di morte che avessino meritato i mali fattori. La quale, secondo che qui si vede disegnato e anche scritto, stava in questa forma proprio come qui si vede, il quale aveva una entrata sola per la via dell'acqua e una n'aveva di sopra per le mura, la quale era una scala larga ben cinquanta braccia, la quale andava alta quanto tutta la muraglia; e su nella sommità della scala era uno piano di venticinque braccia, dove che in su quello piano era una porta, la quale entrava su uno ponte di legno levatoio che rispondeva nel mezzo del fosso, e questo poi aveva un altro ponte levatoio che rispondeva nel mezzo delle mura, e andava alto questo ponte dieci altre braccia. Sì che veniva a essere alto venti dal piano del terreno e a questa dirittura dove che questo ponte rispondeva era uno quadro, come dire una torre, il quale avanzava sopra a l'altezza delle mura dieci braccia, dove che in su questa sommità era uno piano quanto teneva questa torre, dove che menato era il malfattore, e in quello luogo si faceva la dimostrazione di quella morte che 'l detto malfattore era giudicato in sua presenza, e poi, fatta questa rapresentazione, era menato giù per una scala, la quale andava a volte, e menavalo in uno di questi quattro quadri, cioè in quello dove era giudicato secondo il dilitto che fatto aveva. I quali erano scompartiti nella forma che qui si può comprendere, cioè in croce; aranno questi dugento braccia ciascuno per ogni quadro, i quali avevano il fosso intorno ciascheduno, e queste loro crociere erano in volta, due l'una sopra l'altra, dove che a quella di sotto l'entrata sua era nel mezzo, e niun'altra entrata aveva, per la quale s'entrava per cateratta, e andavasi giù per uno pilastro quadro, il quale era nel mezzo di questa crociera, nel quale pilastro era una cateratta, per la quale s'entrava di sotto; ed era per modo ordinata che potevano avere loro comodità del corpo sanza alcuna puzza, che v'erano ordinati e' loro destri, cioè e' luoghi d'andare del corpo, che rispondevano in quelle acque de' fossi. E se questi sapessono fare esercizio che là giù di sotto lo potessono fare, lo facevano; se non, servivano gli altri; se pure bisogno non ve ne fusse stato, si metteva in altro luogo che bisogno n'avesse avuto, e in quello luogo stava quattro o sei anni secondo il dilitto commesso. E la vita di questi tali era tanto quanto si potevano mantenere. L'altra partita di sopra da questa era più allegra, e in questa stavano quegli che stati erano in quello luogo di sotto, e quivi stavano dieci o dodici anni, e chi più e chi meno, secondo loro esercizio, e se non avevano esercizio, gli servivano gli altri; se none, gli mandavano di fuori da questi luoghi e facevansi lavorare, chi a uno esercizio e chi a un altro, e in modo era ordinato, che ciascuno secondo suo grado s'affaticava, e portavano penitenzia del male che avevano fatto, e qui di questo luogo nessuno mai n'usciva se none morto.</p>
<p>Era in questo luogo d'ogni ragione arte, e tutti lavoravano, chi a uno e chi a un altro serviva secondo sua qualità; e così i luoghi variati, come è detto, chi avesse meritato d'essere impiccato era messo in uno luogo, e chi avesse meritato che gli fusse mozzo il capo in uno altro era messo, chi arso e chi squartato; e tutti avevano variato luogo e variato martorio e variata vita era la loro. Ancora dice il nome di questi luoghi come si chiamavano: l'uno si chiamava «Lo stentamento», l'altro si chiamava «La martoriata», l'altra «L'affamata», l'altra «Sanza pace». E nello Stentamento andavano quegli che meritavano la forca, cioè ladri e traditori, e chi simile supplicio meritasse; e alla Martoriata andavano quegli che meritavano che gli fusse mozzo la testa; nell'Afamata mettevano i patricida e quegli che meritavano essere squartati o altri supplici di morte; in quella si chiamava Sanza pace mettevano quegli che meritavano il fuoco; e così ognuno aveva variato luogo e variato modo alla loro vita. Era poi di fuori da questi luoghi d'ogni ragione arte, e' quali e facevano pur questi i quali erano stati in questi luoghi uno certo tempo: <corr resp="ed">se</corr> si portavano umanamente e con buon modo, egli erano tratti e andavano a fare quel tale esercizio a questi luoghi di fuori, e continuo lavoravano, e se arte alcuna non avesse saputa fare, lavorava d'altre cose, come di segare legname, portare sassi e aste e altro legname, e di segare marmi e pietre, e lavorare altre cose che in questo luogo bisognava.’</p>
<p>‘Questo per certo era gran cosa che non cercassino il fuggire.’</p>
<p>‘Questo non potevano fare, perché era sì bene ordinato e murata, e anche sì buone guardie, che non si sariano mai potuti fuggire. E poi secondo che qui si dice, gli era uno ordine, che qualunque persona rivelava niuno che volesse fare qualche atto, o di rompere o fuggire per altra via, quel tale era alleggerito di quel tal luogo, in modo che nessuno ardiva di pensare, né ordinare di far cosa che poi avesse avuto a essere maltrattato, perché dice che quello che rivelava era premiato, così quello che avesse tentato ancora per nessuna via di volere fuggire era maltrattato, in modo che ognuno voleva stare in quel modo più presto che avere avuto peggio. Sì che per questo rispetto ognuno si stava più presto a quel modo sanza altro cercare. Era ordinato questo luogo, secondo che qui dice, che ci si faceva la guardia come se stato fusse uno castello, e il campo gli fusse stato intorno. Le mura di fuori erano alte trenta braccia, quelle del fosso di fuori erano alte dodici braccia, dove la scala era, e diciotto era dal piano della terra per infino all'acqua, sì che veniva a essere da l'acqua per infino alla sommità di questo muro di fuori trenta braccia. Eravi sei braccia d'acqua e 'l muro delle trenta braccia alto, cioè quello che è tra l'uno fosso e l'altro, era grosso braccia sei, cioè tutto fatto dentro di pietre vive; gli altri muri erano tutti poi braccia tre in quello medessimo modo fatti. Eravi uno capitano, il quale avea in governo tutto, e stava su l'entrata di questo luogo, cioè su quella scala di pietra; e ancora su ogni canto, cioè a onniuna delle pregioni, era guardie e aveva ancora poi giù infra essi pregioni molte guardie aspre, sicché era quasi impossibile che detti prigioni si potessino fuggire. Erano queste guardie fatte sopra questo muro di fuori sanza alcuno romore. El capitano ancora lui non arebbe potuto fare di dare loro comodità che detti pregioni se ne fussino fuggiti, perché ogni otto dì egli era riveduto da certi uficiali. Egli è da credere perciò che ci avessino tale e sì fatto ordine ch'egli era bene guardato.’</p>
<p>‘Ma dimi che dice in che modo fussino trattati del vivere.’</p>
<p>‘Dice qui secondo i luoghi dove erano messi, così gli trattavano, e ancora secondo quello sapevano fare. Quegli che qualche esercizio sapevano fare lavoravano di quel tale esercizio, con ferri in piè, tutti quegli che stavano di sotto, e così quegli che stavano di fuori, si facevano le spese di quello guadagnavano gli vestivano.’</p>
<p>‘In che modo potevano intendere queste ragioni? Ché chi guadagnava poco e chi assai, secondo l'esercizio.’</p>
<p>‘A tutto era l'ordine, ch'erano certi che attendevano a quello in modo che ogni cosa andava come andare voleva.’</p>
<p>‘E' vestimenti che portavano?’</p>
<p>‘A tutti quegli che stavano di fuori era loro fatto in su la spalla uno segnale, secondo la morte che meritava, e questi erano tutti in modo che chi entrava vedeva di quello che doveva morire quegli tali, ed era tanta la vergogna che avevano, che arebbono voluto innanzi morire che stare in quegli vilipendi, nonistante che avevano ancora altri disagli e incomodi, i quali erano molto ardui e spiacevoli.’</p>
<p>‘Dimmi che cose facevano loro.’</p>
<p>‘Dice a tutti quegli che meritavano la morte el primo anno ogni settimana avevano certo martorio secondo il male che avevano fatto, e questi erano menati nel mezzo di questo luogo su uno certo luogo alto, e ivi gli era rapresentata la morte che meritava, e da uno anno in su non gli facevano poi altro male, e questo fusse chi volesse che così si faceva. E tutti, come è detto, portavano quello ricamo su la spalla, con lettere che dicevano se era ladro, o omicidiale, o traditore; e così per tutti quegli mali pe' quali erano stati condannati gli portavano scritti su la spalla, e così il segno della morte, come è detto. In questo luogo si teneva ancora schiavi a lavorare: chi faceva una cosa e chi un'altra. Era in questo luogo molte arti ed esercizii, in modo che poche arti si fanno che in questo luogo non fussono per questo rispetto sopradetto. Ancora c'erano molti che ci lavoravano per guadagnare, i quali erano in loro libertà; questi potevano usare a loro posta, cioè con licenzia, e uscivano per lo canale dell'acqua; a queste uscite, le quali erano due, come per lo disegno si può comprendere, erano guardie, le quali ogni dì erano mutate. Quando entravano barche grosse davano la volta, perché intorno s'apriva certa catena, la quale apriva quella bocca grande; quando andavano altre barchette davano la volta intorno ed era diputato solo uno a portare quegli che volevano entrare, o usare, e ancora tutti quegli che volevano andare in questo luogo, o uomini o donne, gli era lecito, o per vendere, o per comperare, o per quello gli piaceva. Eravi ancora luoghi di femmine separati: quando di quelle fussono state che avessino meritato la morte, similmente erano trattate. Eragli questo ordine ancora, secondo che dice questo libro dell'oro: che quando era giudicato nessuno in quello luogo secondo quello meritava, così era discritto in uno libro, e se era condannato alla morte, egli era scritto in uno libro tutto quello aveva fatto e a quello era giudicato; se meritava la morte, come è detto, era scritto in uno libro nero, e chi in quello si scriveva mai di quello luogo non usciva. Negli altri libri secondo quello avessino meritato, cioè che fussino stati giudicati, chi a tagliar mani, e chi piedi, chi una cosa e chi un'altra, a tutti erano variati libri, e così in detti libri scrivevano il tempo il quale era giudicato v'avessino a stare, e così per ordine ogni cosa si scriveva.</p>
<p>Era ancora questo ordine: che a quegli che meritavano la morte, se avessino avuto roba, facevano testamento e secondo distribuivono la sua roba, così era dispensata, salvo che se fusse stato che avesse rubato, o che avesse morto uno che fusse stato povero che avesse lasciato famiglia, quella tale roba si distribuiva a quegli, acciò che potessono vivere. E così, se rubava, si ristituiva la roba, se la si trovava, a quegli il quale fusse stato rubato; e se questi interessi non c'erano, si distribuiva, come è detto, secondo sua voluntà, come se proprio morisse, né mai utile nessuno ne poteva avere. E ancora più che se questi tali avessino avuto moglie, era loro lecito di maritarsi se volevano; se non, per infino a sette anni non gli potevano mai vedere, e da sette anni in su potevano andare a stare con loro le moglie in quella medesima servitù, e a loro era dato uno luogo separato dove si stavano. Se figliuoli facevano, gli tenevano e in quello luogo gli amaestravano, chi a uno esercizio e chi a un altro; se erano femmine, le maritavano infra loro.</p>
<p>Quegli che erano liberi quello guadagnavano era loro, ma non che potessino fuori portare alcuna cosa. E se pure glie ne fussi stati di quegli che avesse avuto bisogno d'uscire, o vero che per loro voluntà se ne fussino voluti uscire, era la metà della roba del detto luogo, se già non fusse stato per necessità del luogo che fusse bisognato mandargli via; questo era in quanto a quegli che erano liberi.</p>
<p>Ancora se nessuno avesse fatto scandalo o quistione, non altrimenti erano puniti che se fatto l'avessino nel palazzo reale, e con aspri e crudi martorii, ma a nessuno, come è detto, si tagliava membro. E chi avesse meritato che gli fusse mozzo una mano o altro membro, come è detto, arebbono avuto i segni sopradetti, e condannati per uno certo tempo. Sarebbe stato loro mozzato i membri, quando quistione alcuna avessino fatto qui nello luogo, eccetto che se avessi saputo fare mestiero alcuno, che per quello l'avesse impedito quel tale esercizio, a quel tale non gli arebbono tagliato quel membro, ma un altro che non l'avesse impedito, o naso, o orecchie o occhi, o altro che non avesse avuto a perdere il lavoro; se esercizio non avesse saputo, gli tagliavano sanza riguardo, o mano, o occhi, o naso, o quale pareva al capitano. Se morto avesse alcuno, gli dava tanto martorio e sì fatti tormenti, che meglio sarebbe stato che mille volte fusse stato morto, e in presenza di tutti erano martoriati, quando d'uno e quando d'un altro martorio, sì che per questi rispetti stavano in pace e sanza quistione.</p>
<p>In questo luogo, come è detto, gli era quasi d'ogni ragione esercizio, in modo che qualunque v'andava era esercitato e affaticato, ché non è dubbio nessuno che molto più le persone si guardavano di fare cose mai fatte, faccendogli stentare co' martorii e fare che lavorassino che fargli morire, e anche se ne cavava utilità, perché sarà uno che gli verrà fatto qualche dilitto e arà virtù, e amazzandolo sarà perduta quella virtù, e ancora nolla potrà comunicare ad altre persone, né farne utile, e anche se mai non avesse virtù, meglio è di farlo lavorare e stentare, acciò porti la penitenzia del male che hanno fatto, perché mentre che vivono n'hanno afflizzione e male, così quando è morto ha passato tutto il male e anche la vergogna. Gli martorii che si davano a questi cotali erano sì stranii e sì atroci, che non è dubbio che a chi toccava arebbe voluto essere più tosto morto, e nonché loro, ma chi gli vedeva era di quella oppinione.</p>
<p>Quando questi cotali si morivano, erano cassi di quello libro dove erano scritti. Era questo luogo ordinato e distribuito come è detto, il quale loro il chiamavano "Ergastalontos", che vuol dire pregione di servi e di morti.’</p>
<p>‘Questa usanza mi piace, non so quello ne pare a voi, perché veramente era buono ordine. Sarà alcuna volta accaderà qualche misfatto a uno valente uomo per lo quale sarebbe degno di morte; sarà colui, come è detto, valente uomo, e per quello che non si potrà tornare indietro e sia perduta tutta quella virtù, per certo questo era migliore modo. Io ditermino, se vi pare, che noi facciamo in questo modo.’</p>
<p>‘A noi ne pare come a voi piace.’</p>
<p>‘Ma non vi pare che stia bene?’</p>
<p>‘Signore, sì che sarà ben fatto.’</p>
<p>‘E perciò io voglio fare tutto questo edificio in questa forma. Dimi un poco, èvi scritti altri ordini o altri statuti o modi che avessono?’</p>
<p>‘Signore sì. Qui sono scritti tutti loro ordini e statuti e altri buoni precetti, gli quali dà a uno suo figliuolo, e ancora gli comanda che debba osservare, per mantenere e regger bene i suoi popoli e la città principale.’</p>
<p>‘Be', al nome di Dio, io vorrò che sieno letti tutti, perché, se saranno buoni, io intendo che tutti s'osservino.’</p>
<p>‘Quando vi piace, io leggerò tutto. Quello che ora seguita in questo si è l'ordine che aveva in questa sua città, e dice così che era partita in quattro parti, e d'ogni parte eletto una persona degna, e altri quattro erano uomini degni di diverse terre, i quali avevano a dovere reggere e a governare la città, e ancora l'altre terre a quella sottoposte. E questo si chiamava il magistrato consolare, e ogni settimana andava una volta nel consiglio; e così voleva e così era per legge che ogni settimana, per gran cosa che fusse, se espedisse; e se quando andato fusse, che alcuna dell'altra settimana non fusse spacciata, voleva sapere la cagione era. Per bisogno mai si sarebbe partito fino che spacciata non fusse; e difetto di nessuno fusse stato, in quell'ora lo privava, e mai non voleva che più in quello offizio fusse. Erano ancora quattro altri uomini, pure della terra, i quali avevano a dovere intendere solamente de' fatti della terra di meno importanza; e questi erano diputati a 'ntendere diferenzie di case e di possessioni di giurisdizioni. Erano ancora quattro altri uomini, pure della terra, i quali avevano a'ntendere solamente de' fatti della terra: che in essa fusse abondanza e che le cose non si vendessino più che 'l dovere, e così si dessino le misure e ' pesi giusti. Questi ancora avevano a 'ntendere le bocche e quante persone erano nella città, e ancora per lo contado di fuora e nel distretto d'essa terra. Era ordinato che ogni mese s'intendesse per alcuni altri diputati, e' quali eleggeva il magistrato maggiore, e che dovessono sedere nel luogo loro; e se nessuno di loro faceva querela alcuna, volevano che secondo la querela fussino condannati, e così erano condannati e puniti secondo la qualità della cosa in che imputati erano.</p>
<p>Non tante leggi quante oggi dì sono, ché solo, come è detto, e per cosa grande che fussi, più che da una settimana a un'altra non poteva passare; per debito di danari non più che tre dì passare poteva il termine.’</p>
<p>‘Dimi un poco come si poteva fare questo?’</p>
<p>‘Che se negava i danari prestati, o vero d'altre mercatantie che si compara a credenza, a questo si vedeva i libri e ' testimonii, e se altra pruova nogli era, si dava il giuramento; e se per forte ventura era che provato gli fusse stato il contrario, sanza remissione alcuna era messo nella perpetua carcere, come se proprio fatto avesse qualche omicidio, e la lingua gli era mozza e il debito pagava; e se non aveva il modo, come nella antedetta pregione veniva guadagnando, il pagava per fino che l'aveva sodisfatto. E per queste così severe giustizie la brigata stavano tutti quieti, e non erano tanto maligni quanto sono oggi dì.</p>
<p>Era ancora particularmente <corr resp="ed">per</corr> ciascuno esercizio e arte uno di loro artefice, il quale stava alla sua risedenza: e se caso nessuno intra loro artigiani era diferenza, lui l'aveva a difinire e terminare, e né più di tre dì la poteva tenere la cosa in mano, e se gli passava, lui era tenuto a tutto quello che importava la cosa.</p>
<p>Ancora gli era ordine alla moderazione delle donne, cioè di dote e di vestimenta, e questi erano quattro altri, i quali avevano a ordinare tutta la terra; e questo era in questa forma: che tutti quegli ufiziali i quali erano eletti negli esercizii quegli avevano a 'ntendere e moderare secondo l'arti e gli esercizii, e così le dote, secondo le qualità delle persone. Questo distribuivano e' quattro secondo le 'nformazioni a loro date, o sì veramente loro commettevano in quello tale ufiziale, e questi erano due di due arti: quella dello sposo e così quella della sposa; e secondo l'arte, e anche la possibilità dell'una parte e dell'altra, così facevano, né mai si poteva mettere in ornamenti più che la metà d'essa dota. E così avevano a ordinare questi quattro offiziali l'ordine del vestire secondo loro qualità, e ancora i colori e i panni secondo le persone, e così oro e seta e altre gioie non si poteva portare sanza licenza e ordini di questi quattro offiziali. I quali colori e panni e gioie erano questi, cioè: i colori che usavano i nobili erano questi rosati , le donne loro avevano questa prerogativa nel loro vestire, le quali donne solo una vesta di panno d'oro e una d'argento e due di seta e d'altri pannilani, questo quanto a loro bastava. Di gioie non potevano passare più che dugento ducati, cioè le donne; gli uomini una vesta sola di drappo d'argento e due di seta, e di gioie non più di venticinque ducati. E a mercatanti pagonazzi di grana e alle donne due veste di seta, l'una poteva essere di drappo d'argento di quello colore le piaceva, da rosso in fuori, e così gli altri di seta. Quelle di panno bisognava fussino di panno morello o azzurro, le gioie non più che di valuta di cento fiorini. L'arti più degne solo una vesta di seta, per ricca che fusse stata, e di colore verde; e così ancora e' colori de' panni. Poi gli altri di bassa condizione altri colori più bassi, e così a quegli di fuori non altro colore che azzurro e bianco potevano portare, e così a loro secondo loro qualità non più che cento fiorini si poteva dare di dota.</p>
<p>E così era ordinato dentro nella città e di fuori ogni persona, e così ancora a certi loro offiziali assegnavano, quando nascevano o morivano, il modo che presto si sapeva quanti erano dentro e di fuori.</p>
<p>Era ancora uno ordine: che quanti nascevano era ordinato che tutti pagavano a uno certo luogo diputato una moneta: s'egli era nobile, la metteva d'oro e scrittovi su se era o maschio o femmina; se era mercatante, d'argento fino, e in questo conteneva banchieri e tutte arti grosse. Gli altri artigiani minuti mettevano una moneta d'argento di metà, gli altri poveri, che non avevano né case né facevano bottega pelloro, mettevano una moneta di rame nella quale non gli era argento. E tutte queste casse stavano in uno luogo dove tutti quegli che nascevano era bisogno che portati fussero, e in quello luogo era cassa nella quale era messa questa moneta.</p>
<p>E così tutti quegli che morivano era ordinato che per infino che non era dato licenzia per quello uficio non potevano sotterrare morti, e in quello medesimo modo si pagava un altro danaro, e mettevasi in un'altra cassa, le quali l'una si chiamava la cassa della vita, l'altra si chiamava la cassa della morte. E ogni anno si rivedeva il conto dell'una e dell'altra cassa: tutti e' danari de' morti si distribuivano per l'anima di quegli, e così quegli de' vivi si distribuivano a persone bisognose di quella cotale qualità, e se de' ricchi, cioè de' nobili e mercatanti, non vi fusse stato persone bisognevoli, se ne maritava fanciulle, e davasi ancora per Dio ad altri bisognosi. E così ogni anno e ogni dì si poteva vedere la gente nata e la morta, e di tutti facevano memoria in diversi libri secondo loro qualità; e così due n'avevano ciascheduno: uno della vita e uno della morte. E così quegli che si partivano in quello luogo pagavano una certa moneta, e in una cassa separata si metteva, e così forestieri che teneva casa era mestier che una moneta pagasse secondo sua qualità, e questa si metteva in un'altra cassa, la quale si chiamava la cassa de' forestieri; e questo a ciascuno forestiere bisognava fare in termine di tre dì; e così ogni anno si sommava e mettevasi al libro per la via ch'è detta di sopra.’</p>
<p>‘Questo ordine mi piace, perché presto si poteva vedere e intendere quello fusse bisognato, per uno bisogno l'uomo poteva vedere chi c'era e chi non c'era, e' ricchi, e' poveri, e' forestieri, e' terrieri, sì che questo molto mi piace. Vedi se altri ordini ci sono ché tutti gli voglio intendere.’</p>
<p>‘Ècci ancora uno ordine, il quale è questo: che una volta l'anno il dì il quale fu principiata questa città che ogni uomo piccolo e grande offereva una moneta d'argento, e mettevasi in una cassa di bronzo, la quale aveva tre chiavi, l'una delle quali teneva il Signore, l'altra teneva gli uomini della terra, l'altra teneva el sacerdote del tempio, e così ogni dieci anni si vedeva; e quella moneta che dentro v'era se ne riparava e acconciava la terra, e se bisogno alcuno fusse accaduto alla città, o per rispetto di guerra, o d'altro mancamento che necessità fusse stata, si sarebbe tolto di quegli, se non si riparava altrimenti, e acconciavasi la città tanto dentro quanto di fuori, come sono di ponti e altre reparazioni di strade e d'altri bisogni. E se necessità non v'era di queste cose, si spendevano ad ornamento, in modo che sempre danari erano da spendere in simili bisogni. E proibito era che mai per nessuno bisogno che stato fusse si sarebbe aperta detta cassa se 'l termine non v'era di dieci anni, e quando era venuto il tempo, con gran solennità s'apriva questa cassa, e ' danari si distribuivano come è detto di sopra. E così come questo ordine era nella comunità, così ancora il Signore aveva stribuite tutte le sue entrate in questa forma: che ogni anno lui ancora metteva in conserva cento migliaia di ducati, e questo aveva fatto in questo modo come dire: io non gli ho d'entrata. E faceva questo suo conto lui ancora, che volesse Iddio che oggi dì s'usasse questa usanza, che ci è di quegli che hanno necessità e bisogno, e vanno per la mercé d'altri che non andrebbono; e così lui ancora cavava fuori il tesoro, e accomunavalo, e stribuivalo a' suoi per quel modo che a lui pareva fusse più il bisogno, e anche secondo che a lui piaceva. E così questi ordini e riti usava in questa sua città.’</p>
<p>‘Dimi un poco, e' si legge pure, intra gli altri in Diodoro Sicolo il troverrai, che quegli antichi re tenevano per vergogna di fare munizione d'oro e d'argento, e inanzi facevano fare grandissimi edificii che volessino accomulare oro in questa forma.’</p>
<p>‘Ben, questo non si può chiamare accomulare, perché sempre spendevano, ché quegli di dieci anni passati si spendevano negli altri dieci anni seguenti, e sempre in questa forma si spendeva e sempre si faceva munizione, ché se uno bisogno fusse accaduto, sempre si trovava avere danari sanza agravare i suoi sudditi, sì che questo mi pareva bonissimo ordine.’</p>
<p>‘E così io intendo e in questa nostra città ordinare. Guarda pure se alcuno altro ordine che bello sia c'è scritto in questo libro.’</p>
<p>‘Signore, questo che seguita mi pare che sia uno amaestramento che dà a uno suo figlio.’</p>
<p>‘Questo si vuole intendere.’</p>
<p>‘Figliuolo, intendi bene quello che ti voglio dire, acciò che per tuo difetto o mancamento non abbia a venire in disgrazia del popolo. Io ti lascio questa come tu vedi ch'è una bella signoria, e lascioti l'amore de' nostri popoli, sì che per volerla mantenere ti bisogna prima usare giustizia, la quale è virtù laudabile e comprensibile di tutte l'altre virtù, e più necessaria che sia a uno signore, sì che questo ti comando e priego: che sopra a ogni altra cosa non la lasci perire; e l'altra, che quelle cose che non sono lecite e se la voluntà pure ti traportasse in alcuna cosa non onesta, pensa e non correre a furia e di': se io fussi nel grado di costui, vorrei io che questo fusse fatto a me? No. Non lo far tu ancora al compagno.</p>
<p>E non volere usare con uomini i quali ti sieno assentatori, ma sempre con persone che ti parlino con amore e con fede, e questi provargli in questa forma: cominciare a entrargli in qualche cosa non lecita, e se lui te la consente, che non ci facesse eccezzione alcuna, a poco a poco ti lieva dalla sua pratica, e non volerlo per amico né a tuo comerzio. Ma se tu vedi che ti consigli e mostra le cose non lecite, a quegli tu darai fede, e con essi ti consiglia bene. È vero che se uno il tentasse in simile cose, e che lui stesse un poco sospeso, e che ti parlassi così un poco infra ' denti, e pure in alcuna parola mettesse dubbio, benché alla fine questi t'aderisseno, non lo fare perciò quello tale eccesso; ma così infra tre o quattro dì e tu gli di': Io pensai in su quella cosa, a me pare che non sia da fare. Colui piglierà ardire e un'altra volta te lo consiglierà,sì che a questo ti bisogna come t'ho detto abbi buona avvertenza a conoscere gli uomini i quali sono quegli che sono atti a farti onore e utile, e così gli altri assentatori e adulatori cacciategli da te con bel modo; e sempre ti ritrai con persone che abbino virtù, e amagli e fa' loro onore di qualunque facultà sia. O tu potresti dire: e' bisogna che nelle corti ci sia d'ogni ragione gente. Egli è vero, ma non essere perciò tu cagione che ci venghino a praticare troppo onore, perché non sono d'acquistarci troppo onore con loro, sì che non si vuole fare capitale d'uomini vili, ma d'uomini virtuosi, benché d'ogni generazione di gente è bisogno che sia. Egli è uno dominio come dire uno muro, il quale sia fatto di molte e varie ragioni <corr resp="ed">di</corr> pietre: e la facciata di fuori sia di pietre grosse, e che gli sia colonne e altre pietre tagliate, conci e altri ornamenti; e poi di quadregli, cioè di pietre cotte, e per ripieno ogni altra pietra. E così è la signoria, e quanto è maggiore, tanto ci è più varie ragioni d'uomini: le pietre di fuori grosse che sostengono il muro che sono le 'ntagliate sono e' gentili uomini, e persone da bene e virtuosi; e le colonne sono e' capitani delle genti d'arme; l'altre pietre sono i soldati; e le pietre cotte è il popolo; e 'l ripieno del muro sono gli uomini di fuori; e la crosta sono gli artigiani. Sì che tu puoi comprendere che questa muraglia sia composta di tutte queste variate priete, le quali mancandone alcuna puoi vedere quali farebbono più danno a essa bellezza e anche a l'utilità. Sì che come questa muraglia è necessario che si mantenga tutte queste qualità di pietre, così è mestiere a mantenere e conservare tutti i suoi secondo loro qualità,sì che a questo ti bisogna essere molto cauto a sapergli mantenere, e conservare, e acrescergli. El modo sì è l'antedetto, cioè che tu mantenga giustizia, non perdonare a chi è degno di morte, e chi è degno di premio rimunera; sia clemente, a' tempi sia cortese e non prodigo, e fa' conto essere il maestro e l'architetto di questa muraglia, che quando vedi uno bisogno, il quale fussi cagione di far danno al tuo dominio, provedivi come fa il maestro a la muraglia, e così vi rimedia, ché, quando vede che una pietra venisse meno, ve ne rimette un'altra, o che vedesse che qualche radice d'albero vi nascesse che fusse cagione di far danno al muro, va e sì la taglia e distirpala; e così fa' tu: quando vedessi che ti nascessi qualche mala semenza, distirpala via, acciò che non fusse cagione, come fa l'arbore che nasce nella muraglia che ingrossa tanto che poi fa crepare la muraglia e molte volte la fa cadere, così a te bisogna avere avertenza a tutte le cose le quali sieno utili a te e a' tuoi popoli. E se così farai, sarai amato e quando alcuno bisogno ti venisse, tutti saranno pronti aiutarti e mantenerti.</p>
<p>Io ti voglio dire quello ch'io ho trovato scritto che anticamente facevano quegli d'Egitto, secondo dice Diodoro Siracusano, che quegli d'Egitto avevano queste leggi: che chi faceva sacramento falso gli tagliavano la testa, perché stimavano lui ingannare Idio e ' uomini insieme, perché producevano per testimonio esso Idio e ancora se caso fusse stato che uno avesse trovati ladroni o assassini che avessino rubato e amazzato qualche uomo, e lui non lo avesse aiutato avendo potuto, amazzavano lui, e se non, poteva gridare e accusarlo, e se a questo fusse stato nigligente, gli davano grande battitura di cento piaghe e facevanlo stare tre di sanza cibo.</p>
<p>Ancora dice che era questa legge: che ciascheduno doveva portare scritto al presule della città el mestiere che faceva, e il suo guadagno, e se nessuno avesse falsificato e non fatto guadagno giusto, l'uccidevano. Se alcuno avesse amazzato nessuno, schiavo o vero libero, le leggi comandavano che fusse morto. E' padri che amazzavano e' figliuoli non erano morti, ma erano costretti andare tre dì e tre notti intorno alla sepoltura, perché pareva loro dando la vita a' figliuoli lui non dovere essere privato da vita. E quegli figliuoli che avessino amazzato il padre erano prima molto battuti, e poi gittati in su le spine e arsi. Le femmine gravide che meritavano la morte prima le lasciavano partorire; e ancora nella battaglia, quegli che non ubbidivano, o vero che non facessino il loro debito, erano privati dell'onore e discacciati. E se poi si fussino portati bene, erano rimessi ne' primi onori e stato; e quegli che avessono rivelato alcuno segreto a' nimici perdevano la lingua.</p>
<p>Quegli che avessino contrafatto moneta o riconciderle, e cavarne lettere, e falsificava scritture o altre lettere, gli era tagliate le mani. Quegli che avessino violato donna libera gli tagliavano gli testicoli; se alcuno fusse stato trovato in adulterio voluntario, gli era dato mille battiture e alla femmina era tagliato il naso. Se alcuno aveva avere danari o altro, stavano al sacramento del debitore, o vero del creditore: pareva loro che fusse lecita cosa che, se egli aveva creduta la pecunia, gli dovessono credere che avesse fede. E ancora, se alcuno avesse avuto debito, gli era tolta la roba, ma per debito non poteva essere messo in prigione. E in Grecia era per l'opposito: che per debito non poteva loro essere tolta alcuna cosa di loro esercizio, né l'arato, el corpo sì, la quale legge non buona né bella si può appellare.</p>
<p>Era ancora una usanza: che quegli che volevano furare andavano al sacerdote a farsi scrivere e a quello che era furata bisognava che andasse ancora lui al sacerdote a dirglielo come era stato rubato, e lui lo condannava nella quarta parte della robba che gli era stata tolta e davala al ladro; e questo credo facessono, perché ciascuno guardasse bene sua roba, perché sapevano ancora che sempre era de' ladri e volevano più presto saperlo quanti erano che no. Ancora tutti e' sacerdoti potevano avere una donna, e li Egizi quante ne volevano, e questo facevano per fare assai gente e non stimavano nessuno bastardo, tutti tenevano ligittimi.</p>
<p>E ancora dice che i loro figliuoli gli nutricavano a radice d'erbe e ad erbe, e altre cose molto vili, credo che per la grande moltitudine che erano; facevano ancora esercitargli co' sacerdoti e con valenti uomini a imparare scienzia, e massime astrologia e arismetrica.’</p>

<trailer>EXPLICIT LIBER XX</trailer>

</div2>

<div2 type="capitolo">
<head>INCIPIT LIBER VIGESIMUS PRIMUS</head>



<p>In questo vigesimo primo libro si tratterà d'altre cose e di bagni e d'una casa fatta in luogo pantanoso.</p>
<p>‘Per certo, queste sono belle cose che sono in questo libro d'oro, e buoni ricordi e amaestramenti, ma guarda un poco se v'è altri edificii, perché un'altra volta intenderemo tutti questi ordini e modi che dice, che per certo sono begli. Ora vediamo se c'è altro.’</p>
<p>‘Maisì che mi pare che qui tratti d'uno casamento, il quale era in uno luogo pantanoso e acquatico, ma l'acqua era salmatra, ché vi sboccava dentro il mare per più luoghi, sì che gli era molti casamenti degni; intra gli altri fa menzione solo d'uno, il quale dice che stava in questa forma: era la sua misura cento braccia per uno verso e trecento pe l'altro. Il suo disegno e forma voi il potete vedere, perché gli è disegnato qui a presso, la quale era in uno quadro di cento braccia prima, dove che venti braccia era di casamenti intorno intorno, poi restava uno chiostro di braccia sessanta per ogni verso. Per intendere bene questo casamento, è mestiere che si vegga prima come stava il casamento, il quale secondo che qui in questo libro è discritto e disegnato, così io vi narrerò.</p>
<p>Prima, come di sopra avete inteso, ell'era trecento braccia per lunghezza e cento per larghezza; uno quadro di cento braccia n'era spartito in abituri, come qui si può vedere. Le mura di questo quadro di cento braccia erano grosse braccia due, e questo perché erano in volta tutte il primo solare, e da quello in su erano uno braccio e mezzo per infino in cima. Erano queste stanze di sotto e così di sopra larghe braccia sedici; e così avevano il muro grosso così dentro come di fuori.</p>
<p>Sì che veniva a rimanere uno chiostro di braccia sessanta, dove che in esso si faceva uno quadro di venti braccia, il quale aveva lui ancora il muro grosso due braccia, che veniva a rimanere di sedici braccia di vacuo, dove che intorno intorno a questo gli rimaneva spazio di venti braccia circuncirca. Donde che di queste venti braccia di spazio che va intorno a questo quadro del mezzo se ne toglie tre braccia, netto intorno intorno; secondo va questo spazio di tre braccia è in archi, li quali archi sono larghi cinque braccia, e due braccia è dall'uno all'altro, alti sei braccia. E poi da questi archi a quello quadro del mezzo, il quale è sedici braccia di vacuo per ogni verso, vanno archi, e poi volte da l'uno e dall'altro, donde che vengono volte intorno intorno a questo quadro, alte da terra braccia sette. Poi se ne fa una volta, la quale va intorno intorno a queste di sopra a lo spazio di tre braccia, la quale è più alta che queste cinque braccia. E così fa sopra a questi archi uno muro solo d'uno braccio, il quale abia finestre che rispondino in questo andito di tre braccia, il quale, come avete inteso, va intorno a questi archi che sono alti solo sette braccia. El lume che entra per le finestre dà in questo andito, il quale è tutto bianco e pulito, dove che rinverbera poi sotto gli archi delle sette braccia e rallumina sotto quelle volte. In modo stanno ordinate le dette finestre, che là sotto si vede lume benissimo, benché non paia sia possibile, ma per la rifressione dell'aire rende lume poi di sopra a queste volte che sono alte sette braccia.</p>
<p>Per infino all'altezza delle dodici si è cinque braccia di terreno in questo vano d'intorno al quadro del mezzo delle sedici braccia. E in questo io fo una volta in croce, la quale viene mezzo braccio più bassa che questo terreno che gli fo mettere su, con una bocca tonda nel mezzo, la quale sarà una citerna. E perché, come ogni uomo sa che in luogo pantanoso e acquatico, come è a Vinegia, non si può fare sotto terra canove, né pozzi, neanche citerne, se non piccole e per una distillazione di rena e di certa terra, e per questo noi, acciò che abbia buono fondo in questa nostra <corr resp="ed">citerna</corr>, la quale sarà conserva d'acqua di sopra dal piano terreno della casa, <corr resp="ed">faremo</corr> di sotto uno braccio di fondo buono e ben fatto con calcina e pietre e pali d'ontano e rovore fatti, come se a fondare sopra a sé avesse muro; e così le mura da canto fatte con buona diligenza, in modo che l'acqua che è dentro non può penetrare, né ancora uscire acqua, se non per luoghi adattati secondo e' bisogni. Questa conserva sarà, com'io ho detto, il suo vacuo braccia sedici e d'altezza sei; sì che sopra delle volte viene a essere per lo meno braccia due d'acqua, e braccia quattro di sotto, sì che sopra di queste volte si è uno cannone di piombo murato, donde che per questo si conduce acqua a una fonte, la quale si è nel giardino, sì come per lo disegno fondamento si può vedere. E così per altri certi cannoni si conduce acqua alla cucina e in altri luoghi per lo bisogno della casa. Abbiamo inteso di questa citerna, o vuoi dire conserva, tanto che è a bastanza.</p>
<p>Di sopra a questo terreno che viene sopra a queste volte si fa uno chiostro, nel quale è poi uno giardino con melaranci e cedri e altri arbori; e la bocca di questa citerna viene a essere nel mezzo. Intorno è il casamento, sì che questo chiostro viene a essere braccia sessanta per ogni verso; e così alto dalla terra, cioè sopra al piano terreno, braccia dodici. Sì che in questo modo si potrebbe fare in Vinegia la canova sotto terra, e anche una fontana, come per questo ordine si può vedere.</p>
<p>A questo piano di questo chiostro viene sale e camere del primo solare. E prima gli viene una sala di lunghezza di braccia cinquanta sei, e larga sedici. E da ogni testa è una camera di braccia sedici per ogni verso, e da ogni canto di queste camere avanza uno spazio di braccia quattro e lungo sedici, del quale io fo a ognuna di queste camere in questo spazio uno studio e uno vestaro, cioè da tenere vestimenta e altri panni, e così il destro; e <corr resp="ed">un andito tra</corr> il vestaro e lo studio, il quale è uno quadro di quattro braccia, nel quale io fo il destro, e uno tramezzo dell'uno muro, e lo spazio suo si è dell'andito d'uno braccio e mezzo; e per l'uscio s'entra della camera in tutti questi luoghi; e il luogo del destro è due braccia e mezzo per ogni verso.</p>
<p>E così sta dalla parte opposita dell'altra camera; e così ancora l'altra parte opposita della facciata della casa che viene sopra l'altro cortile basso, sì che questo quadro di sopra viene a 'vere due sale e quattro camere magnifiche, tutte nella forma sopradetta.</p>
<p>E così dalle parti da canto era una sala di lunghezza di braccia ventiquattro e larga sedici, con due camere da l'uno canto e due dall'altro, di braccia dodici per uno verso e dieci pell'altro, ciascuna collo studio e col destro, ancora con uno vestiero non troppo grande. Le quali camere una ne rispondeva in su la sala da ogni parte d'essa, e l'altre due erano le loro entrate per quella camera che riusciva in su la sala. E l'entrata della sala era d'andare in sul chiostro, il quale aveva uno portico intorno intorno di tre braccia largo e alto otto, in colonne.</p>
<p>L'altezza di tutte le camere e sale era di braccia quattordici equalmente per tutto, e per infino a qui da terra piana si è alto braccia ventisei. Di sopra a questa parte si è un'altra parte, alta braccia sedici, la quale ha due altre sale nel medesimo modo di quelle che sono di sotto, e hanno camere dalle due parti, cinque per parte. E poi di sopra braccia dieci, dove che erano tutte camerette non troppo grandi; e poi su ogni cantone uno quadro di sedici braccia per ogni verso, dove che era una bella camera di braccia sedici alta. E poi di sopra a questa era una loggia in colonne, alta sedici altre braccia, la quale era in volta. E così erano tutti e quattro e' cantoni.</p>
<p>L'acqua de' tetti era in modo ordinata che tutta si ricoglieva in uno luogo, e facevano una citerna, nella quale acqua si ricoglieva, e andava nella conserva grande, e anche in modo che s'adoperava nelle comodità della casa; e ogni camera aveva suo destro e da gittare acqua, e le sale avevano tutte i loro acquai, e le cucine avevano tutte le loro comodità.</p>
<p>La cucina nel disegno del fondamento si può comprendere tutta, e così la grandezza d'essa, e' forni da far pane e' luoghi da tenere legne, e ogni altra comodità che a una casa in simile sito può avere. La parte di rieto, come per lo disegno fondamento si può intendere: uno chiostro di quaranta braccia per uno verso, per l'altro sessanta braccia, dove che v'ha uno portico d'intorno d'otto braccia largo e dodici alto, al pari del primo solare. E questo portico ha camere e altre stanze intorno e altri luoghi comodi al bisogno della casa; e così dalla parte verso il giardino ha di sopra una sala lunga sessanta braccia, con due camere, una da una testa e l'altra dall'altra, le quali sono larghe braccia <corr resp="ed">......</corr> Sono alte queste parti da canto non più che al secondo solare. Dinanzi gli fa tetto, eccetto che queste due camere in questa sala sono poi più alte dodici braccia, le quali sono due altre logge in colonne.</p>
<p>È poi di rieto da questo intorno al giardino il medesimo portico intorno intorno, il quale camere non aveva di sotto, neanche di sopra, ma solo in colonne era tutto questo portico, di sopra come di sotto, per infino al secondo solare in volta, dove che al piano si poteva andare per tutto, e con molte verdure e piante, in modo ordinate che stavano bene.</p>
<p>La parte di rieto dal giardino stava come quella che trapartiva il chiostro dal giardino, con camere di sotto e di sopra. Quattro n'aveva, e in modo ordinate che ogni cosa era comoda, e ben compartita, e con tutte loro comodità. L'altezza era come quella del chiostro delle quaranta braccia; tutte in volta e in modo che per tutto di sopra alli tetti si poteva andare sicurissimamente. E così l'acqua, come è detto, tutta si ricoglieva per le mura in modo che quando piove non si vede dove si vada, per modo era ordinata.</p>
<p>Le porti e finestre tutte lavorate di marmi e di pietre bellissime. Le facciate come nel disegno d'esse si può comprendere sta.</p>
<p>Ancora gli è una peschiera nel giardino, di braccia venti larga e trenta lunga, nella quale si scolava l'acqua che pioveva nelle parti più basse.’</p>
<p>‘E perché?’</p>
<p>‘Come sapete, quella di Vinegia è acqua salsa e questa era acqua dolce; e in modo adattata era, che l'acqua ci si stillava dentro come se fussi una citerna; fatta e murata dentro, e con creta e rena intorno adattata per spazio di braccia dieci d'intorno a questa peschiera, per modo che si scola, come ho detto, dentro a questa peschiera distillata in modo che era bonissima a bere. E così il pesce ci si conservava dentro benissimo, e molte e varie ragioni ce n'era.</p>
<p>Dell'essere poi ornata dentro, questo non voglio altrimenti narrare, perché si può comprendere la forma e l'essere suo. Non è dubbio ch'ell'era corrispondente alla sua bellezza, la quale era tutta dipinta e di degnissime storie e ripresentazioni di degnissimi e famosissimi uomini; neanche d'oro e d'azzurro oltramarino non gli era stato carestia alli luoghi convenienti. E così pavimenti tutti degnissimamente fatti di molte e varie ragioni di pietre, fatte in forma di musaico e a varie rapresentazioni d'animali e di fogliami, e di strane forme di pesci in quegli pavimenti si vedeva.</p>
<p>Lasciamo stare, ché credo che questa fusse stata fatta fare da grandissimo signore e grande maestro, perché al parere mio niuna cosa gli mancava. Per infino agli anditi degli usci e delle finestre erano fatti con grandissimo magistero e spesa. Molti ve n'era di bronzo, dorati; e molti lavorati d'avorio con varii intarsiamenti dentro scolpiti. Le travi, dove che non era in volta, erano di bronzo, dorate; e così gli altri travicegli e correnti, tutti lavorati degnamente e con grande diligenza. E poi, in scambio di tavole, da l'uno corrente all'altro erano quadri di bronzo, lavorati con certi fiori intagliati e altri varii lavorii a l'usanza antica, che era una cosa stupenda; e ancora con smalti in certi luoghi commessi che non cosa per mano umana fatta pareva, ma incredibile e stupenda si dimostrava.’</p>
<p>Allora el Signore dice: ‘Questa era una bella casa, non meno bella voglio che si faccia questa. Dimi, ècci scritto altro in questo libro?’</p>
<p>‘E c'è ancora parecchi belle cose, intra l'altre il rito e 'l modo che tenevano a edificare questa loro città la quale avete inteso, e loro cerimonie, e ancora come erano ordinate e scompartite tutte l'arti, separata l'una da l'altra; e ancora un'altra cosa, della quale molto mi maraviglio che dice che era una torre volubile, cioè che si voltava atorno.’</p>
<p>‘Questo non può essere.’</p>
<p>‘Dice pure così, e più che ci è in che modo era fatta e ancora disegnata.’</p>
<p>‘Questo si vuole intendere e vedere, che se così sarà e che paia cosa fattibile, ti prometto ne faremo una noi ancora; ma di', prima, in che modo queste arti erano dispartite e ordinate.’</p>
<p>‘Prima erano mercatanti e banchieri e orefici, secondo che la vostra Signoria ha ordinato intorno alle piazze, e così la piazza del mercato ancora, e beccherie e osterie e altri luoghi publici stanno proprio come stanno nella Sforzinda. Le altre arti sono poi tutte ognuna per sé: i dipintori stanno tutti insieme, i maestri di legname tutti insieme, e' sarti insieme, e' merciai insieme, i calzolai insieme, e' fabbri che lavoravano il ferro, quegli che lavoravano rame, quegli che lavoravano lo stagno, tutti quegli che lavoravano a fuoco stavano per una strada, eccetto quegli che fanno fornace di pietre e d'altri lavori che di terra si facevano. Quegli che lavoravano di vetro erano bene insieme con queste altre di sopra, i barbieri questi stavano sparti per la città in più luoghi, e questa era per più comodità delle persone. Erano poi tutte l'altre arti insieme, eccetto che a certe arti era dato licenza che in certi luoghi ne potesse stare uno, come sono speziali e alcune arti che sono più necessarie alla vita de l'uomo, nonistante che di speziali n'erano insieme assai, e così d'altre erano sparte. Ma l'altre tutte stavano, come ho detto, separate. L'arte della lana e ' suoi sottoposti per una contrada stavano, secondo la qualità del maistero che faceva, come dire tessitori e tintori, e altri appartenenti a essa arte; e così quegli che di seta lavoravano e ' loro apartenenti, e simile ogni esercizio sozzopra stava separato e di per sé l'uno da l'altro. Quegli ancora che lavoravano d'arte grossa, come sono botti, navi, carra e altre cose che s'adoprano al vivere umano, tutte stavano di fuori ne' borghi, come sono ancora quegli che facevano le funi e simili altre arti grosse.’</p>
<p>‘Bene, questo ordine mi piace, voglio che ancora la nostra per questa via sia ordinata.’</p>
<p>‘Quegli che ferravano cavalli e altri animali erano posti presso alle porti della città, e così e' maestri di murare.’</p>
<p>‘Do, dimmi, per tua fè, come quella torre stava, e poi vedremo gli altri precetti della città e amaestramenti che tu di'.’</p>
<p>‘La torre dice lui essere fatta in questa forma, come a presso per disegno si vede. Prima era uno quadro, che per due facce erano braccia venti e l'altre due erano trenta braccia; aveva in ogni faccia due porte, le quali erano di vano braccia tre e alte sei. Quel cotale quadro era alto in tutto braccia venti; e in su e' cantoni erano tre braccia per ogni verso, e poi erano le porti le quali era il suo vano, il mezzo tra l'una e l'altra delle porte, il muro sodo. Questo è alla parte delle venti braccia, a quella delle trenta è di braccia diciotto, e in questo spazio gli è di degne cose scolpite; e così ancora nelle parti dinanzi, cioè nelle venti braccia, gli era ancora intagliato degne cose, e così le lettere che notificavano il tempo e ancora d'autore d'essa, tanto dello inventore quanto di chi aveva fatto la spesa. Dello inventore diceva: la invenzione di questa torre volubile trovò Onitoan Nolievra.</p>
<p>El modo d'essa torre stava come per lo disegno si può vedere e comprendere, la quale, come si vede, era su la sommità delle venti braccia il suo bilico, cioè il polise, come nel disegno appare. Prima, il suo fondamento principale d'essa era uno sasso di braccia sei per ogni verso, il quale prima aveva nel mezzo uno buso di braccia tre fatto in esso, cioè largo nella bocca, come è detto, braccia tre; e poi a poco a poco si va ristrignendo per infino al fondo di tre altre braccia, in modo si riduceva nel suo fondo solo di mezzo braccio; il quale era di bronzo. Nella punta, o vuoi dire sommità d'esso, ora una palla di ferro, quasi in forma d'uovo, in esso congegnata che si voltava in modo el quale era questo: la pietra, come è detto, era braccia sei per ogni verso, al tondo era la sua forma, quasi come dire una ruota, dove altre pietre s'incastravano, in modo che veniva a'vere una largura di braccia sedici; le quali incastrature erano in modo fatte che più forte stavano che se stata fusse d'uno pezzo, nonistante che tutte erano impiombate con buone piastre di rame e impolisate ancora in modo era fortissima; come qui si vede, in questa forma stavano incastrate. Poi sopra di questa era una cornice d'uno braccio di grossezza e così di larghezza nel fondo, e in cima era d'uno braccio e mezzo, la quale era posta in su lo stremo di questa pietra incastrata, la quale rilegava e ricigneva tutto questo fondamento; e la sua forma era questa, sopra la quale erano figure in cambio di colonne che sostenevano un'altra cornice. L'altezza di questo primo ordine era sei braccia, questo primo imbasamento dove stavano su queste figure, come è detto, è uno braccio, le figure quattro e mezzo, mezzo di cornice, sì che era di questo fondo di sotto a questo di sopra braccia sei in tutto.</p>
<p>Come inteso è di sopra, questo fondamento è di diamitro braccia sedici: se ne toglie uno della basa di fuori, o vuoi dire cornice, la quale ne viene a occupare due, donde che non ne resta se non quattordici di spazio, donde che di questo spazio resta cinque braccia di vacuo proprio nel centro, poi se n'occupa uno braccio e mezzo di muro di là e di qua, donde che ne resta uno spazio di tre braccia intorno tra le colonne e questo muro, e poi di sopra da questo muro alle colonne sono pietre di lunghezza di braccia cinque, in modo che legano insieme questo muro e queste colonne; e dentro da questo vacuo di muro si è la scala d'andare di sopra; e così in questa forma sta proprio come qui si vede disegnata.</p>
<p>E nella sommità d'essa si è uno cavallo in sul quale e il simulacro del figliuolo di questo Re, il quale ha fatto fare per sua memoria.</p>
<p>El modo del voltare era con viti di ferro e di bronzo, in modo stavano congegnati sì bene, che con grandissima agevolezza si faceva volgere intorno intorno, perché di sotto era ancora di bronzo tondi grossi a guisa di curri, o vuoi dire ruotole, in modo che aiutava assai il voltare d'essa torre.’</p>
<p>Quando avemo inteso e veduto ancora il disegno di questa torre, molto ci piacque e stimamo doveva essere una bella cosa, sì che il figliuolo del Signore disse: ‘Per certo io lo voglio dire al Signore mio padre che mi conceda di farne una, la quale voglio non sia men bella di questa, se ti dà il cuore di farla.’</p>
<p>‘A me me la pare vedere fatta, e non è dubbio niente.’</p>
<p>‘Orsù, al nome di Dio, vediamo se altro gli è scritto in questo libro che venga al nostro proposito.’</p>
<p>Allora disse lo 'nterpito: ‘Qui c'è ancora di molte cose e varie.’</p>
<p>‘Che cose sono?’</p>
<p>‘E c'è bagni discritti, e ancora altri edificii, sì che vedete quello volete che prima vi dichiari.’</p>
<p>‘Al presente, di' pure un poco di questi bagni e delle virtù sue e se dice che sia buono a chi ha malattie; e se narrasi il luogo, noi andremo forse a cercarlo.’</p>
<p>‘Troppo dice dove egli era e chiamasi il bagno ma egli è perciò uno buono pezzo di lunga di qui a là, il quale dice stare in questa forma: essere fra monti, i quali monti dice essere assai insalvatichiti, ma secondo qui è scritto l'aveva assai dimestico. L'acqua esce di più luoghi e così diverse stanze d'esse uscite gli era fatte per conservare la detta acqua, ma il principale luogo che gli fusse dice che stava in questa forma: che era uno luogo quadro di braccia cinquanta, dove che venticinque braccia era nel mezzo di questo quadro, il quale era di lunghezza di braccia quaranta; e per lo mezzo di questo andavano colonnette, fatto poi di sopra volte infino al piano del terreno, e di sotto niente di meno era per tutto acqua, in modo che chi voleva stare al coperto ancora gli era la comodità. E questo era da l'una parte e l'altra del bagno, e l'una parte era pegli uomini e l'altra pe le donne; e poi di sopra a quelle sei braccia era una loggia di sopra, dove che si poteva stare a vedere bagnare, e così in quello luogo ancora stare a mangiare. Oltr'a questa loggia erano camere da potersi riposare quando s'usciva del bagno, e così di sopra similemente camere, e sale, e bellissimi luoghi da potere stare molto comodamente.’</p>
<p>Intendendo questo io mi ricordai avere veduto quello di san Filippo, il quale è in quello di Siena, bello e utile a molte cose, ma di edificio non è già sì bello come questo mi pare.</p>
<p>‘Quello mi pare che sieno più case.’</p>
<p>‘E sono, e in quelle sono e' bagni, i quali sono apropriati a più malattie. Ègli ancora un altro bagno non troppo di lunga da questo, il quale si chiama il bagno a Vignone. E glie n'è un altro che si chiama il bagno a Petriuolo, un altro ancora il quale lo chiamano il bagno a Macereto.’</p>
<p>‘A questo non sono stato.’</p>
<p>‘Dicono questi sono utili a molte infermità. Ancora questi in più luoghi per Italia ne sono, a Viterbo n'è ancora uno che esce del Bulicamo, questo è piccola cosa. Sono nel Reame quegli di Pozzuolo che dicono anticamente essere stati molto degni, e di belli edificii ci sono. Ènne in Romagna uno il quale dicono essere buono a questo; passando io per transito per quella terra la quale si chiama santa Maria in Bagno, fumi detto lo vedessi, il quale è dentro nella terra, piccola cosa è, ma una cosa gli vidi che mi parve miranda, che usciva dentro d'una fessura di muro, alto dall'acqua forse qualche tre braccia, uno lume come d'una candela e continuo arde e niente consuma, e gittandovi su un poco d'acqua si spegne e per poco di spazio si raccende. E ancora nella Marca di sopra da Ascoli, in quelle montagne che si chiama l'Acquasanta, dicono essere ancora a certe infermità bonissimo. È in Toscana in quel di Pisa un bagno, il quale si chiama il Bagno a acqua, dicono che soleva essere molto buono, ma fu guasto. È ancora in quello di Bologna uno bagno il quale si chiama il bagno alla Porretta: «o egli t'uccide o e' ti netta» si dice; è molto utile a molte infermità, ma bisogna essere molto savio e sapersi bene guardare non ch'altro del dormire, ti bisogna avere avertenza quando si piglia quella acqua che dice che si bee; non vi fu' mai, non so ch'edificio sia, né in che modo si stia. Ène in Lombardia ancora, in Piemonte e chiamasi il bagno d'Acqui. Un altro n'è in Voltulina, il quale dicono essere buono a più malattie. Ènne uno oltramonti che dicono avere molte virtù e chiamasi il bagno di san Martino.’</p>
<p>‘Lascia pure stare quantità di bagni, ché sono certo che ne sono assai per lo mondo, ma dimi, se lo dice, a che sono utili, e a chi si debbono usare, e come e che proprietà abino più uno che un altro.’</p>
<p>‘Dice che quando sia acqua che tenga di salnitro o vero di solfo, disecca catarro, ma si vuole per una ora o per una mezza bagnare per quindici dì, a itruopici, a paraletici e molte altre malattie. Quegli che tengono di sale armuniaco, è utile a solvere membra, l'acque alluminose sono utili a chi sputasse sangue, e a moroite, e a chi fusse cagionevole di febbre, e al coito, e si solve la milza. Quelle che tengono di rame giovano a certe compressioni, benché le compressioni siano variate e differenziate, questi bagni secondo di che tengono, o di salnitro, o di vetriuolo, o cenericcio, o marmo s'olfureo, o salse, cioè quelle eree che tengono di rame, e tetre, quelle sono buone e giovano alle infermità che vengono alla umidità e alla friggidità, donde proccedono le gotte, alle reni, alla forte restaurazione, alla frattura, a' carboncoli. La ferrea giova allo stomaco e anche alla milza. Le vetrose giovano al capo e al petto e alli itruopici. Alluminose sono buone a sputo, e a sangue, e a mestro, a sangue ristringendo, e a molto sudore. Solforee giovano a lombi, cacciano il dolore, giovano a spasimo, cacciano la morfea, ritollino cioè superfluità d'omori, giova alla mollificazione della vulva e guasta l'apetito. Le marine empiono il capo di fumosità, sono pericolose a chi si bagna, in esse bisogna stare a poco a poco. Hanno questi bagni tutti loro virtù, secondo loro qualità fanno varie operazioni. Ancora nuovamente se n'è trovati tra Pistoia e Reggio, la quale beendola è molto salutifera e degna, secondo mi riferì una persona degna, il quale aveva avuta infermità grandissima, e diffidato né medico, né medicina non lo poté guarire, pure diterminò pigliarla e mandato per una soma della detta acqua, a Milano ne prese bene quindici volte, e in modo lo purgò e nettò, che dove ben quindici anni era stato che sempre in sul patire lo stomaco gli doleva e davagli fatica non piccola, donde che poi sanissimo sanza alcuno dolore e rendegli bunissimo appetito, e ben dormire, e ben patire, in modo che a uno corpo quasi morto e in egritudine non piccola l'ha ridotto in perfetta sanità. Sì che Idio ci ha dato e concesso el rimedio a tutti e' nostri bisogni, purché pure che l'uomo gli sappia usare. <foreign lang="lat">Satis dictum est de balneis.</foreign></p>
<p>Ora toccherò sotto brevità del modo dove non fusse acqua trovarla. Secondo dice Vetruvio, è mestiero la mattina a buona ora quando el tempo fusse chiaro andare vedendo alle campagne e dove si vede essere certi vapori, come dire fummi, in quegli cotali luoghi dice essere acqua. Se ne vuoi essere certo, convienti avere una fossa e infocarla molto bene e poi la notte coprirla bene di frasche e poi l'altra mattina, se acqua gli sarà di sotto, ella sarà inumidita tutta; e se non vi sia acqua, sarà secca; ancora, se vi metti in detta fossa uno vaso di terra cruda, vedrai che s'inumidirà in sé, in modo che si conoscerà se gli sarà acqua.</p>
<p>Non mi voglio distendere al presente più in fatti d'acqua, perché, come ho detto, intendo trattare in altri luoghi più diffusamente e massime in quello di agrecoltura il quale io ho principiato, ma se pure volessi intendere di varii effetti d'acque, va' e leggi Plinio e troverrai di varie nature ed effetti, e molto difforme da l'altre.’</p>
<p>‘Lasciamo stare ora queste acque. Io vorrei che tu m'attenessi la promessa che tu mi facesti, quando mi cominciasti a 'nsegnare di disegnare.’</p>
<p>‘Ben, son contento: quello che io ne 'ntendo mostrarvi, e anche quello che io n'ho letto vi dirò in questo vigesimo secondo libro.’</p>
<trailer>EXPLICIT LIBER XXI</trailer>


</div2>

<div2 type="capitolo">
<head>INCIPIT LIBER XXII</head>


<p>‘La prima cosa che mi pare che bisogni a uno che voglia disegnare è d'intendere e vedere che cosa è disegno, e donde ebbe origine, e in che modo, si può intendere e'suoi prencipii e progressi; e come ogni cosa che di mano si faccia è fondata sotto questo ordine e modo di disegno. Come che di numero è cosa molto necessaria, e non si può fare sanza questo numero, come che sanza l'ordine non si può, per questo è stato trovato; ché sanza esso quasi come animali bruti saremo. Ma lasciamo stare queste parti, e vegnamo al nostro proposito.</p>
<p>Come che uno è principio d'ogni numero, e per se medesimo non fa numero e agiugnerne più che uno lo fa, così uno punto per se medesimo è poco, e agiugnerne più insieme fa linea. E così una linea per se sola fa uno segno, ma dividere non si può se non per lungo, e aggiugnerne più insieme fa superfice. E superfice con altre superfice insieme fa corpo. E di questo corpo nasce angoli retti e inretti, e fistole, cioè cannoni, donde ne viene linee flesse, cioè non diritte. E da queste nascono, come è detto, tutti gli angoli e dispartimenti di superfice. Sì che, poiché questo punto è principio di questo, è da vedere prima che cosa è questo punto, e che cosa è linea, e che cosa è superficie, e così che cosa è corpo, e che cosa è fistola, e poi a che cose sono necessarie queste cose a chi vuole perfettamente disegnare, con questo: che si facci coll'operazioni che ho detto dinanzi, cioè ritrarre dal naturale.</p>
<p>Prima, come t'ho detto, il punto è principio di disegno, el quale, secondo che hanno detto gli antichi matematici, e ancora el mio Battista Alberti, il quale n'ha sotto brevità trattato di questo punto, e linee, e superfice, e corpo, e d'altri modi e misure che al disegno s'appartiene. Sì che io non come li antichi, neanche come il sopradetto ne tratterò, ma solo ripricherò secondo le loro vestigie, e secondo dicono, così io in questo farò menzione.</p>
<p>Prima, del punto dicono essere una cosa minima che in parte niuna si possa dividere, ma metterne molti insieme, come ho detto, fanno una linea, la quale linea hai inteso che cosa è, e quello che molte insieme fanno.’</p>
<p>‘Ora vorrei mi dichiarassi che cosa è corpo, e che cosa è superfice, e che cosa è fistola, e che cosa è lembo, e così tutte <corr resp="ed">queste</corr> tre misure, e a che modo s'adoperano quando s'ha a disegnare.’</p>
<p>‘La linea hai inteso che cosa è, cioè molti punti accozzati insieme fanno linea, in questa forma:........... Agiugnili insieme, è poi linea come hai veduto. E agiugnendone molte insieme di queste linee fanno superfice come proprio uno panno, ché molte fila accostate insieme e tessute fanno il panno, il quale quella parte che di sopra si vede è superfice: e così s'appella. E questa si è parte di corpo.</p>
<p>El corpo è quello che di più superfice è composto. Il quale ha in sé profondità, e questo ha in sé varii effetti e forme, perché può essere sperico, circulare, cioè tondo; può essere angulare, cioè a cantoni; può essere concavo. E da ciascheduno nasce varie misure. E così può essere denso e ancora diafano; cioè denso, non trasparente, come è uno legno e uno sasso; diafano, cioè trasparente, come dire cristallo, vetro, acqua et cetera.</p>
<p>Da questi corpi, come t'ho detto, nascono varie misure, come che hanno varie forme. E tutti, come ho detto, si fanno da superfice, e da linee, e da punti, e conosconsi da' dispartimenti di queste linee e punti, come t'ho detto.</p>
<p>E di questi cotali corpi s'è trovati esserci strumenti, con li quali questi corpi, benché la natura da se medesima gli abbi fatti, a volergli poi ridurre a uso e con ragione fargli, èssi trovato, come ho detto, strumenti coi quali a volergli poi fare non si può errare, però che v'è la ragione.</p>
<p>Come che chi volesse fare uno corpo quadro è mestiere avere uno di questi strumenti, o vuoi dire misura, e questa si è quella che si chiama squadra, sanza la quale non giusto si può fare uno corpo quadro; e sta così come è noto a ciascheduno.</p>
<p>A volerlo fare sperico, non giusto si può fare sanza sesto, cioè tondo. E questo è l'altro strumento sanza il quale non si potrebbe fare; e sta in questa forma come a ciascheduno è noto. E questi sono e' due strumenti coi quali tutti i corpi si misurano e fanno, come è detto di sopra, benché d'essi ne derivi molti sanza i quali ancora male si farebbe.</p>
<p>Sì che da corpo quadro nasce, come t'ho detto, punti, linie, e angoli, e superfice, e questa è la similitudine come tu vedi qui disegnato, e vedi come sta: la quale ha angoli, cioè cantoni, e linee, e superfice, e punti. Sia uno punto disteso, fa linea. E dove le linee si tagliano, fanno cantoni. E poi in mezzo a esse linee richiude una area, la quale s'appella superfice; ed è una scorza di questo corpo ch'è detto.</p>
<p>Questi angoli possono essere retti e non retti. E l'angolo retto sarà quello dove linee rette si taglieranno, come di sopra si vede. Non retti angoli saranno quegli che con linee non rette si faranno, come dire questo, benché in quello di sopra si contenga.</p>
<p>Degli angoli hai inteso a bastanza, e delle linee rette. Ora diremo delle flesse, cioè delle torte, le quali sono tutte quelle che hanno in loro ritondità; e in questi non può essere angoli retti. E queste si fanno e nascono dal sesto, donde ne nasce circuli e corpi sperichi, cioè tondi, e ancora fistule, cioè cose concove, come sono cannoni e botti e simili cose, pure che tondo sia. E' corpi e superfice tondi e quadri nascono da quelle due misure, come hai inteso, cioè squadra e sesto, mediante le linee, le quali sono termine e dimostramento de' sopradetti corpi.</p>
<p>Questo cotale dispartimento del corpo e della superfice si chiama lembo, secondo che 'l sopradetto Battista Alberti dice ne' suoi Elementi, e questi quasi come costure d'uno panno l'asomiglia, discrimen; e questo discrimen è quello proprio dispartimento detto di sopra, quando una linea disparte due superfice, come sta il sopradetto quadro, i quali sono terminati da punti, e da angoli e linee, come intendere si può.</p>
<p>Hai inteso del corpo e de' lembi e discrimini. Ora dell'aere: l'aere si è quella che è circundata da lembo, come hai inteso, e dispartita con linee da una superfice a un'altra E queste possono essere in varii modi: equali e non equali, e proporzionati e non. Possono essere equali per rispetto al vedere in modo si può stare che, in quanto alla vista, parrà maggiore e minore l'una che l'altra; e di questo in altro luogo si toccherà. Proporzionale saranno quando saranno terminate, e ancora saranno equale, da angoli retti, e punti e linee d'una misura, e all'occhio se giudichi essere l'uno come l'altro, come dire uno scacchiere.</p>
<p>E di queste linee e punti, come puoi avere inteso, nascono tutte queste diffinizioni. E da esse ancora nascano i triangoli, e'quadrangoli, e di più secondo il numero de' punti, e d'essi angoli così s'appellano. E così ne nascano acre, come ho detto, proporzionali e comminute. E tutto ciò che 'l disegno contiene si diriva da questo punto dato, e dalla linea, e dalli angoli. Ora è mestiero a 'ntendere e mettergli in uso. E in pratica molte sottilità ci si può dire in queste linee, e punti, e superfice, e angoli, e corpo, e aere, e comminute e proporzionali e centriche, come che per lo <corr resp="ed">detto</corr> Battista è scritto, e non così è trattato, ma perché più facile ti sia a dovere intendere e non così tante ne diremo. E se pure le vuoi intendere, leggi quelle sue, e intenderai secondo lui dice. Io ora ti dirò di questo disegno il modo che a 'mparare si debba osservare; per sapere prima, come hai udito, questi quadri e tondi si fanno con misure, cioè con seste e con isquadre e con riga; secondo di sopra è detto, così bisogna fare.</p>
<p>Ma per volere queste cose fare in disegno sanza altre misure di sesto, o di squadra, o di riga, nel disegno, che benché così di punto non si possa come co' detti strumenti fare; se già non facessi come dice fu Appelle, e anche Zeusis, el quale dice che tirava le sue linee diritte col pennello, come fatto avesse proprio con la riga e più: che in su una sua sottilissima linea che lui aveva fatta el sopradetto ne tirò un'altra, la quale era molto più sottile: in uno tratto per mezzo d'essa gliene tirò un'altra. O vero, come che dice quegli ancora, l'uno girò uno tondo perfetto sanza sesto, e l'altro al primo posto punto nel mezzo misse, el sesto l'avesse proprio fatto. Se così fu, grazie date dalla natura, e non per pratica, anzi per accidente fare si potrebbe, se già a ventura o caso non venisse fatto.</p>
<p>Sì che per volere avere i primi principii del disegno e fare per uso di mano questi tali disegni, e' quali danno grandissimo aiuto a tutte l'altre cose che disegnare si vuole, el primo modo, come dinanzi hai potuto intendere, si è a fare una linea retta o più, equidistante l'una dall'altra. E da questa nasce poi il quadro. Le quali si fa così come vedi disegnato, e di questi punti si fa linee rette, e da queste possono nascere le flesse, cioè torte. Le quali si fanno in questa forma come qui si vede, e così del quadro si fa tondo, e del tondo si può far quadro, e triangolare, e sesto angulare, e otto, e come tu vuoi fare, come per questo poco di mostra tu 'l puoi intendere.</p>
<p>E così se tu volessi mettere uno tondo su uno quadro, che in disegno dimostrare lo volessi, in questa forma medesima il potrai fare, cioè per via di questi punti, e a vista sanza altro sesto o squadra, ma bisognatelo mettere in uso e in pratica.</p>
<p>A voler fare ora questo quadro e questo tondo per via di scorcio, cioè per dimostrazione di disegno, dove che le parti, bench'elle sieno equali, ma all'occhio, perché non le può giudicare tutte, non possono parere, e niente di meno sono,sì che per volere fare questo è mestiere pigliare questo ordine di questo solo punto il quale stimerai sia l'occhio e razzo visivo, de' quali si tratterà in processo. E farai così: stima li punti ataccati l'uno all'altro essere poi linee, e così puoi comprendere questo essere quadro e tondo per effetto, benché in vista non paia per la ragione sopradetta.</p>
<p>Donde che in questo consiste per questo rispetto angoli di tre ragioni, vogliamo dire di tre qualità: angolo retto, e acuto, e ottuso. Il retto è quello che in un tondo perfetto il suo centro punto è tagliato da due linee rette, come dinanzi si può vedere.</p>
<p>L'acuto, cioè non retto, è di quello che tu vedi che è più appresso, benché di lunga dal vedere, secondo che qui si dimostra in questo sopradetto quadro, e questo si chiama acuto, perché è minore che retto, ed è più aguzzo nella punta che niuno degli altri.</p>
<p>L'angolo ottoso è quello che è maggiore che retto. Questo è quello che pare più appresso, benché in vista sia più a lunga, ed è con effetto più a lunga dal punto, o vuoi dire vedere.</p>
<p>E nota che mettendo il punto, cioè il vedere nel mezzo del tondo, può vedere se none due faccie, cioè due superfice, l'una equale, cioè grande, e l'altra diminuisce all'occhio e pare minore ch'ella non è. E questo è quando uno corpo è quadro e tu stia in mezzo d'esso quadro, e quanto più gli stai di lunga, tanto più ti mostra minore la superfice superiore. Quella che ti sta allo scontro al tuo vedere ti mostra come in vero ella è.</p>
<p>Hai veduto il modo a mettere il tondo in sul quadro; e anche farlo secondo la ragione del disegno; ora ti voglio mostrare il modo a ritrarre uno quadro e uno tondo, il quale è maggiore e minore, e così ancora un'altra cosa che quadra e tonda non fusse. Ma perché sono cose difficile, assottiglia lo 'ngegno, e poni bene lo 'ntelletto a quello che dico.</p>
<p>Prosopognamo ch'io volessi ritrarre questo quadro, il quale fusse di punto della grandezza sua: farai così quattro punti equidistanti, e poi gli agiugni con più punti insieme, e guarda bene con l'occhio e con la mente a porre detti punti di lunga l'uno dall'altro equali, come è detto. E se tu lo vuoi fare la metà maggiore, o il terzo, o come tu vuoi, e così minore, guarda a porre quattro altri punti a quella distanza, minore o maggiore, secondo fare lo vuoi; in questa forma fa'. Questo è il maggiore. Se 'l minore vuoi fare, piglia quella minima parte che tu lo vuoi diminuire, e mettigli dentro a' quattro punti dati. Se è maggiore, agiugnigli di fuori de' detti quattro che tu hai posti, come di sopra si può intendere per questi qui disegnati. Se fare volessi tondo che non sia in scorcio, il modo hai potuto intendere dinanzi, e anche dello scorzio, ma perché meglio lo 'ntenda, tel mosterrò un'altra volta, l'uno e l'altro per fargli maggiori o minori che non sia l'esempro. Secondo che di sopra hai fatto del quadro, così bisogna fare il tondo, ma prima ti bisogna congittare il quadro e in esso mettere il tondo. In questa forma farai lo scorcio, fa' proprio come di sopra discritto: prima, come hai veduto, si vuole fare el quadro in iscorcio, e poi a ogni angolo del quadro tirare una linea che lo incrocichi per li suoi angoli, e anche per le sue faccie, e verratti quasi come una stella di sprone, o vuogli dire una rotella; e poi con discrezione circunda la detta stella con detti punti, come qui appresso si vede disegnato e in quel medesimo modo che l'altro in questa forma.</p>
<p>Del quadro e del tondo hai veduto come far si può sanza seste, così dello scorcio, e ancora el modo a fargli minori e maggiori; ora ci resta a vedere quegli che non fussino quadri, né tondi, o che fussino a sei facce, o a otto, o a quante volessi che n'avessi. Fa' proprio a detto modo.</p>
<p>Quegli che di più facce vuoi fare, fa' tanti più razzi nella sopradetta rotella, tanto allo scorcio quanto che all'altro. Di quegli che non sono né quadri né tondi, a volergli ritrarre, come è detto, bisogna fare in questa forma come per questi disegnati vedrai. Prosopognamo che tu avessi a fare una cosa che stessi in questa maniera o in altra, abbi che forma vuole avere, e tu vorrai ritrarre un altro grande e proprio della medesima forma: in su ogni angolo uno segno noto, pognamo che tu li abbia messe queste lettere per segnale. Tu prima coll'occhio considererai, e dirai: Egli è tanto da l'angolo segnato b, da l'angolo segnato f, e tanto da l'angolo segnato d, a, c, e così di tutti, e a ognuno metterai uno punto; e poi da uno punto a un altro tirerai una linea retta; e così ti verrà fatto di punto. Se maggiore lo vuoi fare, e ancora minore, fa' come dinanzi è detto: considera da angolo a angolo, o vuoi dire da segno a segno, e quel più e quel meno che vuogli fare, fa' al sopradetto modo.</p>
<p>Un altro modo c'è: che tu facci prima uno quadro di quella grandezza che tu consideri che dentro ci stia, e poi considera quelle diminuzioni che non empiono il quadro, e notare con punti e' detti suoi segnati angoli, e poi tira linee, come detto è. Se alcuna di queste parti fussono tonde, o che ci pendessono, considera coll'occhio, e dal segnato angolo per infino all'altro, e tu lo squadra quella parte, e fa' di quelli razzi della detta stella secondo che l'occhio ti giudica che sieno lunghi. Per fargli poi la sua rotondità, fa' in questa forma: cioè fa'prima el quadro. E così similmente fare i concovi co'medesimi modi e ragioni del quadro e del tondo, e del medesimo modo, o minori o maggiori che fare gli vuoi, è bisogno di fare, come dinanzi hai veduto.</p>
<p>Hai inteso il primo origine del disegno, il quale è il punto. E questo punto è una parte tanto minima che dividere non si può, ma distendersi. E distesa si è linea, la quale lei a similitudine d'uno sottile capello si rasomiglia che per sua grossezza dividere non si possa, ma per sua longitudine sì. E con questa si cigne ogni superfice, e molte di queste fanno superfice. Che cosa sia superfice, e lembo, e corpo hai dinanzi inteso. E così qualunque segno sopra alla superfice sia, e' mediante questa linea si dimostra, o vuoi con rette o con flesse; mediante esse si discerne le dette cose, sì che è di mestiere intenderle bene e bene esercitare la mano a esse linee: fare tanto le flesse quanto le rette, e nella forma antedetta, cioè con punti distesi appresso, in modo che l'uno e l'altro si tocchi in questo modo, e come vedi. Quando n'avessi una buona pratica, tu le faresti quasi diritte come colla riga, o vero col sesto, equidistante l'una dall'altra, come tu volessi fare le dette linee.</p>
<p>Sarebbeci da dire assai di questo punto, e linee, e quadri, e tondi, e triangoli, e quadrangoli, e angolo retti e acuti, di linee flesse, e rette, e speriche; ma questo ti basti, avere i principii del disegno. E se più di queste cose intendere sottilmente vuoi, leggi e' matematici e Battista Alberti, in que'suoi libelli che ha fatti di pittura.</p>
<p>Hai inteso del punto come molti insieme fanno linea, e linea come molte accostate insieme fanno superfice. Ora è da vedere le qualità delle superfice, le quali sono queste: superfice piana si è quella che una diritta riga per tutto la tocchi; superfice sperica e tonda, la qual dicono essere terminata da punti, come dire quello che fa il sesto nel tondo, così simile una cosa tonda essere così di punti terminata. E dicono molti che uno tondo perfetto è difficilissima cosa a poterlo fare, e così una superficie piana. E dicono che non c'è più perfetto piano che quello dell'acqua che non abbia pendenza di correre. E più dicono che quando pure uno piano fusse perfetto, e così una tonda palla mettendola su quel piano che starè ferma e non si muterebbe.</p>
<p>Sono alcune superfice cavate e concove, come a dire botti, cannoni, e simili cose. E queste molte dimostrano due forme e qualità, cioè speriche e concove. E queste sono terminate da linee flesse, e possono avere in loro due qualità di forma, cioè: superfice piana e sperica, tanto nella concavità quanto nella piana, come a dire nella botte proprio, che ha il fondo piano e il corpo è ritondo. E così ce n'è assai di questi, come sono liuti, e cetere, e tamburi, e simili corpi, e colonne, e molti altri corpi che hanno le loro superfice variate, come s'è potuto intendere. Parmiti avere detto a bastanza in quanto a queste parti delle qualità delle superfici.</p>
<p>Ora è da vedere queste superfici come si variano nel vedere: ché alcuna volta parranno la grande piccola e la piccola maggiore che quella che è maggiore d'essa. E questo aviene per rispetto dell'occhio, e per vederla dalla lunga, e vederla da presso fa variare molto la veduta superfice. Prima che ti dichiari questo, è mestiere antedire questo vedere, come prima tu con esso la cosa veduta misurerai. E così dicono i filosofi che come gli occhi ogni veduta superfice si misura mediante e' razzi, con fila sottilissime dicono essere. Sì che stima avere ne' tuoi occhi razzi, quali percuotino quella superfice che vedi, una o più, secondo che t'acade. Io te ne darò l'assempro di questi razzi, i quali a questa similitudine stima che sieno come sono quegli d'una candela o d'altra cosa che rilucente sia; e tu chiudendo e aprendo un poco gli occhi, si partono da quella tal candela. E quegli sono certi razzi, i quali pare che si spandino inverso te, e uno pare che nel mezzo sia, sì che, così dice, sono questi razzi visivi; i quali sono di più ragioni: intrinsichi e distrinsichi, e chi mediani. Ècci centrico, il quale continuo si mette a uno certo termine della veduta superfice, e questi come quegli della sopradetta similitudine fanno, cioè che come quella del lume pare che continuamente ti corrino al viso tuo e che da essa ritornino, così i razzi de' nostri occhi fanno dalla cosa veduta, benché questo non paia, ma se bene il considererai, proprio in quella forma ti parrà che faccino e' razzi de'tuoi occhi.</p>
<p>Ora hai a vedere e intendere in che modo l'occhio adopera. E ognuna di queste tre ragioni ha il suo officio: el centrico ha uno, e' mediani un altro, gli estremi n'hanno un altro, ma tanto è che tutti s'adoperano a vedere una cosa. E dice ch'e' razzi estrinsichi con esso occhio misura la quantità della cosa veduta: e' mediani sono quelle cose, o vero quelle parti, che nella veduta superfice s'inchiude; el centrico ti rapresenta il mezzo di quelle vedute cose, e chiamasi centrico a similitudine della linea centrica, o vuoi dire punto centrico, come quello che fa el sesto. E faccendo uno circulo, stima quello orlo del circolo essere i razzi estrinsichi, e lo spazio tra 'l circolo e 'l punto di mezzo sieno i razzi mediani, e 'l punto sia il razzo centrico e che in que' luoghi percuotino e ivi si mozzino.</p>
<p>Stima questi razzi essere come la calamita al ferro, ché, come la calamita tira il ferro a sé, così questi tirano la cosa veduta. Ma prosoponi che la forma degli occhi sia la calamita, e ' razzi la possanza d'essa contra al ferro, così e' razzi tirano a li occhi le vedute superfice, di quale qualità sia, e l'occhio porta a l'intelletto in modo poi che tu intendi quella cotale cosa essere quello che l'occhio ti dimostra, se ne se' capace d'intendere.</p>
<p>E come la calamita, sendo umida o bagnata, perde la virtù di non potere tirare il ferro a sé, così questo strumento dell'occhio, quando impedito fusse per oscurità, o vero per altro mancamento o difetto, e' razzi sono impediti, per modo che non possono esercitare el loro uficio.</p>
<p>Assai sarebbe a dire intorno a questi razzi, ma questo ti basta intendere per misurare coll'occhio quello che vedi, e in che modo e con che. E puoi considerare che questi razzi fanno una piramida della veduta superfice, piena di razzi, e richiudendo in essa la detta cosa veduta, come dire una gabbia da uccegli fatta di vermene, sottilissime, o vero come uno cappello fatto di giunchi, come fanno e' fanclugli, e' quali riducono quegli giunchi tutti a uno stremo, come dire propio piramide, cioè in questa forma stanno come vedi disegnato.</p>
<p>Piramida si è una forma terminata da cinque punti, come qui puoi vedere, e poi con linie tirate da l'uno punto all'altro. E di questa nasce angoli retti, e acuti, e ottusi. E se se' stato a Roma, alla porta di Santo Pagolo, in su le mura, o vero che tramezza le mura, ch'è fatta di marmo, dicono essere sepultura di Remolo. E così molte altre si legge esser fatte per sepolture, massime in Egitto, leggi Diodoro Sicolo. Della sua basa di sotto esce gli angoli retti, perché è terminata di quattro punti, e proprii esce angoli ottusi, i quali distendendosi al quinto punto gli fanno, e quello è poi angolo acuto. E questa si chiama piramida, la quale puoi dire essere fatta di razzi visivi, e partesi sempre da l'occhio, eccetto che la cuspide di questa ti rimane nella tua luce e tondezza dell'occhio.</p>
<p>E così ogni forma de' quali qualità, o quadra, o tonda, o concova, o di qualunque qualità sia, è terminata e fatta di punti distesi in linee fatte. E per queste si conosce l'estremità d'ogni forma, e quella aire che è inchiusa da queste linee e punti, e questa aire dimostrano e pigliano colori di quella tal cosa. Sarebbeci a dire di questo assai, ma sono cose filosofiche, non troppo al nostro proposito viene, sì che lasceremole a' filosofi dire.</p>
<p>Bastiti questo in quanto a razzi, e a piramide, e a aire per al presente. Ora è da 'ntendere come questo punto e linea s'adopera a volere per ragione fare una superfice piana e tonda, benché dinanzi in parte si possa comprendere. Pure si metterà questo punto e linee per altra ragione, col quale si misurerà e terminerà tutte quelle cose che afare per disegno vorrai, come sono casamenti, figure, e animali, e altre cose che bene sanza questi termini non si possono fare.’</p>
<p>Sì che in questo vigesimo terzo libro si tratterà del sopradetto modo.</p>

<trailer>EXPLICIT LIBER VIGESIMO SECONDO</trailer>

</div2>

<div2 type="capitolo">
<head>INCIPIT LIBER VIGESIMO TERZO</head>



<p>‘Hai potuto intendere per questo antescritto libro i principii del disegno. Ora in questo ti voglio dimostrare come queste linee si tirano a volere fare uno casamento, e anche un'altra cosa fare posta ne' luoghi suoi con ragione in sul piano, così una figura come uno animale ancora, sì che attendi e apri gli occhi dell'intelletto, che questo che s'ha a dire sono cose scabrose e sottili a 'ntendere.</p>
<p>E come quando uno edificio si vuole fare è mestieri preparare le cose opportune a esso muramento, e preparato si cavano i fondamenti e poi si dà ordine a murare, così noi in questo faremo, e così come è mestiere prima avere il sito per volere edificare e in esso cavare il fondamento, così ancora noi in prima faremo il sito a voler fare questo nostro disegno. In prima bisogna che questo sito ch'è piano si faccia con ragione, e così poi le cose che disegnate vi saranno ancora loro sotto quelle misure e ragioni saranno. Sì che, come ho detto, state attento.</p>
<p>Prima, per far questo piano, è di bisogno avere e' due strumenti antedetti, e sanza essi fare non puoi, i quali sono, come t'ho detto, il sesto e la squadra, e ancora una riga. E con le dette seste tu misuri ogni tua superfice; e con la detta squadra, o vuoi dire riga, tutto quello che misurato hai con detta riga tu lo righerai.’</p>
<p>‘Do, dimmi, questo perché si chiama sesto?’</p>
<p>‘Perché sei volte va d'intorno al circulo da lui fatto, non ristrignendolo né allargandolo. La squadra, perché con essa si fa uno quadro, voltandola quattro volte su uno disegno lineato, o vero altra cosa che volessi che quadra fusse.</p>
<p>Perché ogni cosa che l'uomo vuol fare si è mestiero di pigliare uno certo principio e forma, e con quello ordine che quella tal cosa merita seguire la cosa proposta, sì che adunque noi prima fingeremo astare a una certa finestra, e per quella vedere tutte quelle cose le quali noi vorremo nel nostro antescritto piano discrivere e disegnare.</p>
<p>E con uno paio di seste farai quattro punti equidistanti, e con linee diritte le agiugni insieme, e fa' uno quadro, o vuoi fare con la squadra; e fallo di quella grandezza che ti piace. Fatto questo, e tu considera in te medesimo quanto tu vuogli far grandi le figure. E come dinanzi hai inteso, e anche è sentenzia di filosofi, che ne l'uomo sia tutte le misure; sì che da quella tale considerata figura che tu vuoi fare piglia la terza parte; la quale sai ch'è uno braccio comune, come che quasi tutti gli uomini ragionevoli sono. E fatto che tu arai questo, colle seste piglia una di quelle parti, cioè uno di quelle braccia, e tutta la linia di sotto della tua finestra ne sparti, e poi perpendiculare ne poni tre dalla linea di sotto del tuo quadro in su, e <corr resp="ed">a</corr> quella altezza mena una linea sottilissima, e poi gli ferma uno punto, o vuoi di sotto, o vuoi di sopra, o proprio in su questa linea, o vuoi nel mezzo, o vuoi da canto; ma se tu vuoi che le cose tue venghino più diritte, poni il tuo punto nel mezzo di questa linea; e così, come ho detto, ti verranno più diritte e più grate. Pure dove ti piace lo puoi porre.</p>
<p>Ora ti bisogna considerare quanto vuogli stare di lunga a vedere questa tua opera, avisandoti che quanto vi stai più appresso tanto più le cose ti parranno maggiore, e così minori quando ti saranno più lontane, sì che porra'ti non troppo di lunga, neanche troppo a presso, e in quello luogo dove tu ti porrai fa' una linea perpendiculare, cioè linea perpendiculare è quella che cade da alto, che l'uno capo è su in alto e l'altro è giù al basso, e in questa metti uno segno, alto da terra tre di queste braccia; e fa' che questa linea non passi la linea di sotto del tuo quadro, cioè della finta finestra. Poi con uno filo, o vero con una riga, da questo dato termine delle tre braccia, e a uno per uno di <corr resp="ed">queste</corr> braccia, segnate nella tua finestra, cioè nella linea della tua finestra; e dove questo filo o riga che tu adoperi, dove che taglierà la perpendiculare linea della finestra, notavi uno punto; e così, come t'ho detto, va' faccendo per infino che tu se' da l'altra parte del quadro, e ogni volta fa' quello medesimo punto, dove che 'l filo segna; e così, quando l'hai segnata per tutte l'antedette parti, e colle seste riporta tutte quelle parti dalla parte opposita della tua finestra. E benché l'uno ti paia largo e l'altro stretto, non curare, perché conviene che così venga, e poi colla tua riga, dove tu hai notati questi punti, dall'uno all'altro per dirittura a traverso fa' per ciascuna linea.</p>
<p>E poi al punto che tu hai messo a questa linea, o di sopra o dove si sia, metti in questo luogo uno filo, o vuoi con la riga, e a ciascuno di questi punti che tu mettesti in su la linia di sotto del quadro, e a ciascuno tira una linea, che si partino tutte da questo dato punto: perché questo è a similitudine del tuo occhio, e queste linee sono i razzi del tuo occhio, cioè e' razzi visivi antedetti. E tutto questo piano ti verrà pieno di parelli, cioè quadretti d'uno braccio l'uno; e benché paino minore l'uno che l'altro, e anche non paino quadri, niente di meno sono tutti equali e quadri d'una medesima ragione, come che in processo si vedrà.</p>
<p>Credo che abbi inteso per infino a qui in che modo si fa uno piano.’</p>
<p>‘Io l'ho inteso, ma pure vorrei vederne fare uno. Deh, dimmi per che cagione questi quadretti non vengono quadri.’</p>
<p>‘La cagione è perché tu vedi questa cosa in piano. Se tu la vedessi in faccia, e' ti parrebbono quadri. E che sia vero, guarda uno pavimento che ci sia distesi legni quadri o vuoi guardare uno solare di sotto su: tutte le travature sono equidistanti l'una dall'altra, e sguardando ti parrà che sieno e più e meno: secondo ch'elle ti saranno appresso, ti parranno più equali, e quanto più ti si dilungano, tanto più ti parranno accostate insieme l'una a dosso all'altra, in modo che ti parranno tutt'una. E se meglio le vuoi considerare, torrai uno specchio e guarda dentro in esso: vedrai chiaro essere così; e se ti fussino al dirimpetto dell'occhio, non ti parrebbono se non tutte iguali. E così credo che Pippo di ser Brunellesco fiorentino trovasse il modo di fare questo piano, che veramente fu una sottile e bella cosa che per ragione trovasse quello che nello specchio ti si dimostra, benché coll'occhio ancora, se ben considerrai, tu vedrai quelle mutazioni e diminuzioni.</p>
<p>E così, poi tu che porrai quelle cose in su questo quadro, con quelle medesime braccia misurare ciascheduna dove si truova, cioè in qual linea sia, o figure, o animali, o casamenti, o quello che fare ci voglia, e colonne, o quello che sia; e benché ti venghino minori l'una che l'altra, è per la ragione sopradetta. E così, se ti porrai a vedere una frotta di colonne che sieno alla fila, ti parrà che quelle ultime sieno a dosso l'una a l'altra, e molto minore l'una che l'altra; e questo aviene come ho detto di sopra.’</p>
<p>‘E mi ti pare avere inteso, ma pure sono molto spiacevoli a 'ntendere.’</p>
<p>‘Benché qui bisogni praticare, che poi non ti parrà così; come fe' la volpe: alla prima volta che vedesse il leone, gli parve molto terribile, poi, accostandosegli un poco, non tanto gli pareva; e così, quanto più se gli appressava, tanto meno gli pareva. Leggi Isopo in greco. Così è ogni cosa: i principii paiono ardui e poi, quanto più l'uomo s'avisa gli è più legieri.</p>
<p>Tu hai inteso come questo piano va per ragione di disegno. Egli è ben vero che in altri luoghi si può ben fare, ma per non ti tediare troppo, questo modo ti basti per al presente.</p>
<p>Ora, volendo porre figure su questo piano che stessino proprio come dire uomini su una piazza, e così uno o più casamenti, o qualunque cosa porre volessi, farai in questo modo: vedi prima dove e su quale linea o parello tu vuoi mettere questa tua figura, e abbi le seste, e aprile tanto quanto è uno di quelli parelli per lo traverso; e poi con quello e tu misura la figura, la quale tu sai che è tre di queste braccia, o vogliono essere delle piccole, o vogliono essere delle grandi, secondo il parello dove tu le poni. Fa' in questa forma, come tu vedi questo sesto disegnato.</p>
<p>E poi, se vuoi fare uno casamento, a questo medesimo modo colle seste fa'; e vedi quanto lo vuoi fare alto e così largo. E con queste seste aperte quanto questo è uno de' quadretti, e mettigli uno segno perpendiculare su uno de' canti del tuo casamento, e un altro nel medesimo modo su l'altro canto, quanto vuoi sia larga la facciata dinanzi; e così l'altra facciata da canto guarda quanto vuoi sia pell'altro verso; e una linea tirerai perpendiculare e 'n su quello parello che viene lì ferma la tua linea. E da piè ne tira una da l'una all'altra linea; e poi guarda quante braccia per altezza è questa seconda linea di quelle dove finisce sul piano, ché saranno tanto alte quanto le due prime linee, benché ti paia più bassa e più corta. Questo è, perché quelle braccia sono minori in vista che quelle dinanzi, ma in vero tanto è l'una quanto l'altra sono grandi queste braccia, e così le linie del casamento. E così tira una linia da capo, come tu hai fatto da piè. E agiugni queste line insieme, e queste tira con uno filo al punto centrico che dinanzi è detto, e verratti tutte le cose misurate. E così, se far ci vuoi usci, o finestre, o scale, ogni cosa tira a quel punto; perché, come hai inteso, quello è il punto centrico, el tuo occhio col quale ti bisogna fermare ogni cosa, a similitudine come colui che balestra che sempre tiene la sua mira a uno dato e fermo punto.</p>
<p><corr resp="ed">Hai</corr> inteso del casamento quadro. El tondo ti bisogna fare come ti dissi dinanzi a fare il tondo su uno piano. Guarda quanto vuoi che sia di diamitro il tuo casamento, e fa'uno quadro grande sul tuo piano, e poi vi fa' su il tondo in questa forma, cioè come dinanzi vedesti.</p>
<p>Se fare lo vuoi in otto, o in sei, o in più facce, come dinanzi dissi: cioè che prima tu facci, come tu vedi, questo tondo, e poi le facce: a ogni punta della stella che tu hai fatta in sul tondo, tira una linea perpendiculare, e farai in tante facce quanto saranno le dette linee della stella; bisognati tirare quelle facce a due punti, cioè che ponga un altro punto sulla linea centrica per mezzo il primo; e se nel mezzo questo casamento facessi, pogli di là e di qua tanto distanti quanto ti pare a bastanza per fare il tuo casamento.</p>
<p>Hai inteso il modo a fare i casamenti tondi, e quadri, e affacciati. Ora ti bisogna a ogni modo studiare a disegnare, ché questi precetti che t'ho dati non saperesti perciò fare, se none adoperassi ed esercitassi la mano al disegno.</p>
<p><corr resp="ed">Ora</corr> è da vedere degli animali. Il modo che ti bisogna fare si è che quando tu volessi fare uno cavallo, tu sai quanto è grande. Togli di quelle braccia, e fa' la forma del cavallo a quella misura, per qualunque verso tu la vuoi fare, o in iscorcio, o vero per lo suo diritto. Guarda pure che secondo le sue misure tu lo metta co' piè sul piano; e benché ti paresse più corta l'una gamba che l'altra, aviene per la ragione antedetta, cioè per lo scorcio del piano. E se tu ne vuoi vedere la pruova, togli uno banco, che abbi quattro piè, o vuoi tre, e mettilo discosto da te tre o quattro braccia, o sei, o come ti piace; e poi ti metti a dirittura d'esso, e guarda a quello; e li piè che ti sono più di lunga dall'occhio, vedi dove tagliano quegli che ti sono più appresso. E vedrai che ti parranno tanto più corti che quegli che ti sono più appresso e niente di meno tanto sono lunghi l'uno quanto l'altro: questo non è per altro, se non perché ti sono più di lunga, sì che così è ogni cosa.</p>
<p>E così tu puoi misurare un'altra cosa in questo medesimo modo, cioè uno cavallo, uno bò, uno leone, e ciò che ti piace. Così una tavola piana ancora, se volessi metterla su uno piano, per vedere quanto ti scorciasse, cioè quanto ti diminuisse. Togli una riga, e mettitela dinanzi, e guarda dove taglia la riga la estrima parte della tavola, cioè da capo e da piè; e tanto e quanto in quella riga ti dimostra essere tagliata da questa tavola, tanto in disegno si può fare larga.</p>
<p>E così similemente con queste misure e ragioni puoi fare ciò che vuoi. Se volessi ancora per un'altra più facile via ritrarre ogni cosa, abbi uno specchio e tiello inanzi a quella cotale cosa che tu vuoi fare. E guarda in esso, e vedrai i dintorni delle cose più facili, e così quelle cose che ti saranno più appresso, e quelle più di lunga ti parranno più diminuire. E veramente da questo modo credo che Pippo di ser Brunellesco trovasse questa prospettiva, la quale per altri tempi non s'era usata. Gli antichi, benché sottilissimi e acutissimi fussino, niente di meno mai fu usata né intesa. Questo modo di questa prospettiva, benché loro usassino buona discrezione in quelle loro cose, pur non con queste vie e ragioni ponevano le cose in sul piano. Tu potresti dire: questa è falsa che ti dimostra una cosa che non è.</p>
<p>Egli è vero, niente di meno in disegno è vera, perché il disegno ancora lui non è cosa vera, anz'è una dimostrazione di quella cosa che tu ritrai o che tu vuoi dimostrare. Sì che, adunche, questa è vera e perfetta a questo, e sanza essa non bene si può fare l'arte del dipignere, neanche in iscolpire.</p>
<p>Tu potresti ancora dire: tu m'hai tanto lodato e' dipintori antichi, e Giotto e degli altri assai che non usavano queste misure, né questi tanti scorci, né tante cose quanto bisogna avere, e pure erano buoni maestri e facevano belle e degne cose.</p>
<p>Tu di' vero, ma se avessino inteso e usate queste vie e modi e misure, sarebbono stati molto migliori; e che sia vero, guarda a quegli loro casamenti, ché alcuna volta erano quasi maggiori le figure che le case; e ancora facevano molte volte vedere el di sotto e 'l di sopra della cosa a un tratto. Tu potresti dire: forse lo sapevano, e non lo volevano usare per meno fatica.</p>
<p>Questo non, ché molto meno fatica è quando l'uomo la sa, perché ogni cosa si fa con misura e hai sempre la guida a quello che vuoi fare, e sai dove hai a porre le tue cose, e non puoi errare, sì che io ti dico e concludo, se vuoi essere buono maestro di disegno, che ti bisogna d'intenderla e d'usarla quando hai a disegnare.</p>
<p>Parmiti avere detto a bastanza in quanto a questa parte delle misure. Ora ci resta a dire del modo e ordine e la proprietà che si dee fare nelle cose che l'uomo disegna, o dipigne o scolpisce, perché molti non considerano quando fanno una storia, o una figura, o altra cosa non conveniente all'essere loro. Questo è gran difetto e mancamento, che buono maestro sia e non abbia buona avertenza a queste considerazioni, mai quella cotale cosa può essere interamente lodata. Sì che quando tu arai imparati questi modi e misure del disegno, fa' queste considerazione sempre; quando avessi o facessi per tuo piacere cosa alcuna, che tu consideri molto bene prima quello che vuoi fare.</p>
<p>Se hai a fare uno puttino, non gli fare le membra d'uno fanciullo di sei o d'otto anni, anzi, secondo la sua età lo guarda a contrafare; s'è in fasce, altre fattezze e membra vuole avere che quando avessi due o tre anni. E così di grado in grado, secondo la età, guardare a proporzionargli che paino di quel tempo per che tu gli fai. E non fare a uno giovane membra di vecchio, e così atti e modi e posari e tutti corrispondino secondo el loro essere e tempo e qualità; ché diferenza e avertenza si debba avere ancora quando avessi a fare una figura d'uno santo o quella d'un altro, il quale fusse d'un altro abito, nel suo abito, o vero nel suo essere. E' santi ancora vogliono corrispondere alla loro qualità: se tu hai a fare santo Antonio, non si vuole fare timido, ma pronto; e così san Giorgio, come fece Donatello, il quale veramente è una figura ottima e perfetta, la quale figura è di marmo, a Orto San Michele di Firenze. E così ancora, se tu hai a fare San Michele che amazzi il diavolo, non vuole essere timido; se a fare avessi santo Francesco, non ardito vuole essere, ma timido e divoto; e se San Pago, vuole ardito e robusto; e così è. Così è ancora gli <corr resp="ed">abiti</corr> e loro stare. E non come el sopradetto, che fece uno cavallo di bronzo a memoria di Gatta Melata, ed è tanto sconforme che n'è stato poco lodato. Perché, quando fai una figura d'uno che sia de' nostri tempi, non si vuol fare coll'abito antico, ma come lui usa così fare. Che cosa parrebbe che tu volessi fare il duca di Milano, e farlo con uno abito che lui non usasse? Non starebbe bene e non parebbe desso. Così ancora afare la figura di Cesare o di Anibale e fargli timidi e con li abiti che s'usano oggi; e benché ardite e pronte fussino le figure, niente di meno faccendole colli abiti che s'usano oggi non parrebbono desse; il perché si vogliono fare secondo loro qualità e loro essere. Se tu hai a fare apostoli, non fare che paino schermidori, come fece Donatello in Santo Lorenzo di Firenze, cioè nella sagrestia in due porte di bronzo. Vuolsi bene atteggiare le figure, per modo stieno bene il loro essere, ma non tanto che volere mostrare magistero che caschi nel vizio della sconformità. E così, avendo a fare donne giovani, in atto onesto e moderato, e più presto in debili posari che in pronti, se già non avessi a fare Semiramis quando su per quello monte a combattere la pietra andò, e così ancora quando senti la rebellione di quella provincia di poi la morte di Nino, e così Pantasilea e Cammilla ardite con atti leggieri e arditi; Artemisia ancora quando andò a pigliare Rodi; Medea infuriata e crudele, la scellerata, sarà. Ancora l'ardita Giudette contra a Oliferne; così la lasciva e lussuriosa Cleopatra; e anche Talesti non vuole essere fatta timida né di continenza, ma ardita e di lussuria, avida con Alessandro concubire. E così l'oneste, come Penelope e l'altre, non vogliono avere atto niuno di lascivia, ma di gravità e moderata sguardatura. Così, quando avessi a dipignere l'Annunziata, non tanto moderata e onesta la puoi fare quanto vuole essere più, e non come molti, che la fanno più presto lasciva che onesta, ché in qualunque modo o atto la dipigni sopra tutto con somma onestà vuole essere fatta.</p>
<p>Così similmente <corr resp="ed">considera</corr> tutte queste qualità secondo le figure che tu hai a fare, e a che proposito, e a che similitudine. Ben sai che se tu hai a fare Ercole, che strangoli el lione emineo e anche il cignale, e che meni Cerbero fuori dell'inferno, o ch'egli amazzi Cacco, neanche l'idra, neanche combatte con Achiloo, o veramente ch'egli amazzi Diomede e le cavalle, e ancora le Stifalide, o la cervia, o 'l serpente che guardava li pomi dell'oro, e negli altri suoi gesti, ardito e robusto vuole essere. Ben sai che quando e' sostiene il cielo per aiutare Attalante, e quando ancora e' tenne sul petto Anteo, che non paresse che durasse fatica non sarebbe atta figura, né apropriata a lui.</p>
<p>E così ancora santo Cristofero, quando passò Cristo, si vuol fare che paia che duri fatica, perché si dimostrò essere gravato, altrimenti non l'arebbe conosciuto. E così tutte l'altre figure adattarle a quella cosa il perché tu la fai, sì colla persona, sì coll'abito, e sì con tutti quegli movimenti e modi che s'apartiene a quella cotale figura. Fanciulle vergini con onesti e timidi movimenti, fanciugli con atti arditi e allegri, giovani con atti forti e destri, uomini con atti più moderati e forti, vecchi con atti più gravi e debili. E così corrisponda loro essere alla vista e anche secondo il tempo e la qualità, come ho detto, sì d'abito, sì d'attitudine, e sì di fattezze, ogni <corr resp="ed">cosa</corr> corrisponda bene a loro somilitudine.</p>
<p>Così ancora gli animali che tu hai a fare, guarda e considera che natura è, secondo l'animale, così ardito e timido secondo loro natura, e secondo loro atto, e quello che fanno. Se tu hai a fare buoi attaccati al carro, con altro modo e atto vuole essere che quello in cui si trasfigurò Giove quando rapì Europa;, e così la vacca che guardava Argo da quella che fe' Dedalo dove Pasife concepette il Minutauro.</p>
<p>Neanche, avendo tu da fare el leone che Alessandro fece mettere a quello che aveva dato il veleno a Calistene, come quello che mette Isopo, quando dice che quello ratto topo gli andava d'atorno, che lo prese. Né ancora lo spiumato porco di Calidonia farlo timido come l'agnello che dice che 'ntorbidava l'acqua al lupo, sendo dalla parte di sotto al fiume. E così, se hai a fare cani, e che fussino intorno a qualche altro animale, o orso o toro, o quello che sia, non timidi, ma feroci non meno che fussino quegli d'Anteon, che sendo converso in cervio da Diana, gli ferono patire pena della veduta ninfa.</p>
<p>E così ancora avendo a fare uccelli, che altrimenti vuole essere fatto ardito uno falcone o aquila, quando scappellato vede la preda, che quando col cappello sta in pugno; come quando l'aquila di Giove se ne portò Ganimede. E così degli altri uccegli secondo loro qualità: ben sai che con altra umilità e semplicità vuole essere fatta una tortola che uno colombo, e così da uno nibbio a uno astore, et sic de singulis.</p>
<p>Ancora de' pesci secondo loro qualità contrafargli con quello ardire e paura secondo loro natura di mostri; di serpi e serpenti, e altri animali, infine, guardare adattargli tutti, come ho detto, secondo loro qualità e fierezza e umilità e secondo nell'atto che hanno a fare o stare.</p>
<p>Questo in quanto ad animali razionali e irazionali. Di quegli che non hanno movimento per loro medesimi, come sono panni, e capegli, e simili cose che per vento o per altri accidenti si vogliono adattare, come quando uno corresse, o a cavallo o a piè o vero per altro modo, è mestiero adattargli che corrispondano, ché non sarebbe condecente che, correndo il cavallo, i capegli dell'uomo, e anche i crini del cavallo, e così la coda, stessino ferme. E così, se panno o altra cosa che leggier fusse avessi a dosso, che stessono ferme non sarebbe condecente all'atto del cavallo.</p>
<p>È detto assai di questi movimenti e stati di queste forme che col disegno s'hanno a dimostrare. Ora intenderai come l'ombre e ' lumi si deono dare, per dimostrare quello che disegni, per modo che paia rilevato, e così puoi dare e' colori ad esse secondo mostrano per loro natura; sì che, quando tu ritrai una cosa, tu hai di poi la forma di quella cotale cosa. È mestiero guardare bene parte per parte e secondo che 'l lume la tocca: così dalla parte dove non dà el lume è più scuro, e in quel luogo con la penna o col pennello che tu vuogli, e tu dolce dolce lo vieni ombreggiando; e secondo che ti mostra più nero, così in quello luogo più volte ritorna, tanto che ti paia che sia rilevata come sta quello che ritrai. A questo fare lo specchio è buono aiutorio, perché molto bene si discerne per questa mezzanità dello specchio i lumi e l'ombra. Dicesi che Nizia, antico pittore, fu lodato in questo; e ancora Zeusis Ateniense, antichissimo e dottissimo pittore, molto intese di questi lumi e ombre. Sì che in questo consiste al pittore, oltra la forma del disegno, intendere e sapere ben discernere queste forze de' lumi e de l'ombre, perché, come di sopra è detto, non bene si potrebbe mostrare la perfezzione del disegno, se bene non sapessi questo mettere in opera. Solo queste due parti basta a quegli che non vogliono essere pittori, ma solo a li scultori sufficienti. Queste due parti sono a bastanza a essere lodato di quello esercizio il quale vorrà esercitare, o vuole d'argento, o vuole di pietra e di marmi, o di legname, o di qualunque arte si dilettasse; queste due parti lo faranno maestro dottissimo, e anche al dipintore è mestiero sapere queste benissimo, cioè le dette due parti.</p>
<p>Appartiensi all'ottimo pittore, oltr'a queste due parti principali, un'altra, sanza la quale non s'intenderebbe lui essere ottimo pittore: e prima e principalmente intendere bene il bianco e il nero in che modo l'abbi a 'doperare, perché con uno medesimo colore si può sapere dargli in modo che parrà chiaro e oscuro.’</p>
<p>‘El colorire al nostro proposito non viene troppo; il perché, se altro appartiene al disegno, dimelo; se non, per al presente lasciamo stare in quanto al disegno.’</p>
<p>‘Signore, non c'è per al presente a dire altro, se non di componimento d'una storia come si debba componere e di quante figure, e così la dimostrazione del loro essere e qualità.’</p>
<p>‘Questo arei ben caro d'intendere.’</p>
<p>‘Io ho ardire, Signore, di dire così che 'l pittore, il quale sia di questi ch'io voglio dire, il quale sia maestro da essere commendato, e non è ancora stato disprezzato da grandissimi e degni uomini; e re e gran signori hanno avuto caro di sapere mettere e' colori; è tanto la forza e la vaghezza che dà all'occhio questo sapere mettere e' colori, che le cose da loro fatte sono state in tanto pregio, che non ch'altro ma'. E si legge che Falerio Demetrio scampò la città di Rodi, che non volle che fusse arsa solo per rispetto d'una tavola dipinta per mano di Protogene, antichissimo e valentissimo pittore. Lasciamo stare che ti rapresenterà una persona assente essere presente, che proprio ti parrà quel vivo.</p>
<p>Sì che, Signore, il sapere ben colorire si è una cosa bella e degna e proprio arte da gentile uomo, che si legge che anticamente era in tanto pregio appresso a' Greci, che ferono una legge che veruno servo non potesse esercitare questo esercizio. So che vi ricorda quanti dignissimi n'avete intesi essere stati antichi, se non fusseno se non quegli che vi dissi ne' precetti de architattura, i quali da valentissimi auttori erano stati celebrati ne' loro volumi, come fu Vetruvio, Tulio, Varrone, Vergilio, e degli altri che n'hanno fatto memoria. Se non fusse stato degno esercizio non tanto arebbono lodato e onorato tal magistero, ché non è arte che abbia tanta forza di rapresentare la natura quanto ha questa; ché vedrete alcuna volta quello che tempo non può, ne può fare e farà uno maestro in dimostrazione, mediante questo sapere adoperare di questi colori. Come non si vede fare di Gennaio, quando è la neve, delle rose a uno maestro che parranno proprio? E d'altri fiori ancora, e frutti di più ragioni? Sì che abbi questo per uno il più degno esercizio che per mano si faccia, la pittura.’</p>
<p>‘Ben, mi piace, e parmi che tu dica il vero. Io non troppo lo considerava, a me pareva che 'l disegno e lo scolpire, in marmo o in bronzo o in altra cosa, fusse molto più degno che dipignere; perché uno che 'ntagli di marmo una figura, e nel lavorare gli venisse levato un poco del naso di detta figura o d'altro membro, come alle volte può scadere che se ne rompa un pezzo, come rimedierà quella figura? Ma el dipintore potrà ricoprire co' colori e racconciare, se bene si guastasse mille volte. E così ancora uno che 'ntagli in cavo o corniuole o altra pietra, che cosa che bisogna che lavori alla mente! E al contrario non è così il dipignere.’</p>
<p>‘La Signoria vostra dice il vero, che l'è di gran magistero lo scolpire in marmo, e così in quanto alla vista dell'occhio, e a volere contrafare i colori, quegli che fa la natura, è gran cosa; ché quelle, che per ben che sieno, paiono pure di quella tal materia la quale ell'è, ma la dipinta parrà proprio essa, e molti rimangono ingannati, credendo quella cotal cosa essere vera. E nonché gli uomini, ma li animali essere stati ingannati da questa forza di colori, ché si legge che anticamente fu dipinto in uno certo luogo in Grecia, credo che fusse in Atene, che uno tetto, che tanto era bene contrafatto al naturale e sì bene asomigliato, che molte volte gli corbi andavano per posarsi su esso tetto; e così ancora una pergola dove che erano uve, che uccegli dice che c'erano molte volte ingannati, e andavano per beccarle credendo che fussino vere; ancora di non so che cani, che sì bene erano asomigliati al naturale, che quando altri cani vivi gli vedevano, abbaiavano loro, credendo che fussino vivi; e così ancora di non so che cavallo o cavalla, sì bene asomigliato al naturale, che quando altri cavalli fussino passati, ringhiavano a quello come se stato fusse vivo proprio. Io ancora, trovandomi a Vinegia a casa d'uno dipintore bolognese, invitandomi a collezione, mi pose innanzi certi frutti dipinti, fui tutto tentato di toglierne, ché senonché mi ritenni il tempo che non era, ma sanza fallo tanto parevano proprii, che se stato ci fusse delle naturali, non è dubbio che l'uomo sarebbe stato ingannato. E anche di Giotto si legge che ne' principii suoi lui dipinse mosche, e che 'l suo maestro Cimabue ci fu ingannato, che credette che fussono vive, con uno panno le volse cacciare via. Donde questo, se non dalla forza del sapere dare e' colori a' suoi luoghi? Queste cose maravigliose non si vede nella scultura.</p>
<p>Non voglio ora dire altro di questo dipignere. Ma venite domane, e io ve ne dirò alcuna cosa, e così del comporre delle storie; e poi faremo fine a questo esercizio del disegno e del dipignere.’</p>

<trailer>EXPLICIT LIBER VIGESIMUS TERTIUS</trailer>

</div2>

<div2 type="capitolo">
<head>INCIPIT LIBER VIGESIMUS QUARTUS</head>



<p>‘Ora in questo altro libro si tratterà de' colori e della detta composizione di storie. E' quali colori al mio parere sono sei e' principali: bianco, nero, rosso, azurro, verde, giallo. Nero è asimigliato alla tenebra, cioè alla notte, quando il sole niente la rallumina; el bianco al dì, quando il sole lo rallumina bene; l'azzurro è asomigliato all'aire, el rosso al fuoco, el verde all'erbe e 'l giallo all'oro, e poi ne' fiori e nell'erbe produtte dalla natura; e così noi vediamo in essi prodotti dalla natura che sono questi due cose asimigliate. Parmi ragionevole che questi sieno i principali degni, benché non s'appellino perciò se non cinque, perché il nero non è appellato colore; o come si sia, perché sanza esso non si può fare, noi l'abbiamo messo nel numero d'essi.</p>
<p>Da questi sei ne nascono molti altri a mescolare l'uno coll'altro. Tu sai che se mescoli il bianco col nero fa bigio; e se mescoli il bianco con rosso, fa incarnazione; azurro e rosso fa pagonazzo, o vuoi dire morello. E così ogni colore, mescolato l'uno con l'altro, ciascheduno esce di suo colore e fanne un altro variato, e chi si chiama mischio, e chi violetto, e chi cangiante, e chi biffo, e chi in uno modo e chi in un altro sono chiamati.</p>
<p>E tutti questi colori sono naturali, perché in diverse cose si veggono prodotti dalla natura: in fiori, in erbe, in animali, in frutti; e anche artificiali: el bianco si truova naturale, el nero, el rosso, el giallo, el verde e anche l'azzurro, e tutti si fanno come è detto. Fassi el nero di legno di fummo: se lo vuoi fare, metti uno lume di sotto a una piastra di rame o di ferro, che non gli starà troppo che farà bello nero e sottilissimo; ancora si fa di legna di carboni.</p>
<p>El bianco si fa di calcina cotta bene, e lasciarla stare in acqua e adoperarsi in muro a fresco, benché di questa se ne può fare più cose; è molto durissima, quando è secca. Fassi di piombo ancora, e questo sotto il letame, mi pare, si faccia fracidare il piombo, per modo se ne fa la biacca, la quale s'adopera a molte cose oltra al dipignere. El verde si fa di rame, e ancora azzurro, il modo non so. El rosso si fa d'argento vivo e solfo.
Prima si ramorta nel solfo scolato, e in quello solfo s'incorpora, in modo che muore; e poi fredato si trita e fassi polvere, e mettesi in una boccia illutata bene, e mettesi in fuoco di carboni leggieri, e a poco a poco si viene rinforzando; e con una piastrolina di ferro coperta, o d'altro che non fonda, in modo che abbia un poco di spirazione. Il giallo si fa di piombo. El minio ancora, il modo non so.</p>
<p>Fassi ancora un altro colore, che si chiama lacca, il quale è bellissimo colore, e fassi di cimatura di grana, e fassi bollire in ranno con allume, il modo bene nol so.</p>
<p>Ècci colori di terra, i quali s'adoperano in calcina a fresco, e questi sono ancora cinque: il giallo, che si chiama ocria; el rosso dove si chiama sinopia, dove brunetta, dove rosso terra; e nero ancora si truova, che viene della Magna, la quale è terra nera; verde terra ancora si truova; verde azzurro si fa artifiziale; bianco e d'altri varii colori. L'azzurro fine nasce ed è di pietra, e viene d'oltramare, e però si chiama oltramarino e questo regge al fuoco e al fresco. Fassi ancora colore di ferro che regge al fresco, il quale è bello colore, quasi rosso; e questo nel vetro fa giallo.</p>
<p>E così d'ogni metallo fa suo colore: il piombo e lo stagno fa bianco nel vetro, e 'l rame fa verde e l'argento azzurro, e l'oro dicono ancora che fa colore; e mescolando tutti questi metalli insieme fanno colore molto variato, i' dico in vetro.</p>
<p>Sì che tu hai inteso di questi colori a sufficienza, e quelli che si possono adoperare a fresco, e gli altri non, come sono questi colori artifiziali, eccetto che quello che si fa di ferro, benché la calcina si può preparare in modo che quasi ogni colore si può così mettere in fresco come in secco.’</p>
<p>‘Do, dimi in che modo si fa questa calcina che si possa dare e' colori.’</p>
<p>‘Cavane il sale.’</p>
<p>‘In che modo cavi tu questo sale?’</p>
<p>‘Io tel dirò un'altra volta il modo, ora sta il fatto a sapergli mettere al lavoro e le mischie che si fanno. Te ne dirò quello che ne so: secondo il luogo dove lo vuoi mettere in fresco, perché la calcina tira a sé, e' colori vogliono essere bene macinati, e quasi come acqua, acciò che s'incorporino bene con essa. E secondo i colori che vuoi mettere, danne prima una mano, e poi col medesimo colore più chiaro e più scuro lo vieni ombrando e dandogli e' lumi suoi, secondo vedi che stia bene, a poco a poco. E così, se hai a fare a tempera e anche a olio, si possono mettere tutti questi colori, ma questa è altra pratica e altro modo, il quale è bello, chi lo sa fare. Nella Magna si lavora bene in questa forma, massime da quello maestro Giovanni da Bruggia e maestro Ruggieri, i quali hanno adoperato ottimamente questi colori a olio.’</p>
<p>‘Do, dimmi in che modo si lavora con questo olio, e che olio è questo.’</p>
<p>‘L'olio si è di seme di lino.’</p>
<p>‘Non è egli molto oscuro?’</p>
<p>‘Sì, ma se gli toglie, il modo non so, se non Mettilo intro una amoretta e lasciarvielo stare uno buono tempo, egli schiarisce. Vero è che dice che c'è el modo a fare più presto.’</p>
<p>‘Lasciamo andare. Il lavorare come si fa?’</p>
<p>‘Prima sulla tua tavola ingessata, o veramente in muro che sia, la calcina vuole essere secca; prima il legno ingessato e ben pulito, e che tu gli dia una mano di colla, e poi una mano di colore macinato a olio: s'ella è biacca, è buona; e anche fusse altro colore, non monta niente che colore si sia. E fatto questo, disegna il tuo piano con linie sottilissime, e con quel modo che dinanzi ti dissi, poi fa' l'aere. In su questo poi, col bianco di tutto quello che vuoi fare da' come dire una ombra di bianco, cioè che tu o figure, o casamenti, o animali, o arbori, o qualche cosa che tu abbi a fare, da' la forma con questa biacca, e che sia bene macinata. E così tutti gli altri colori sieno bene macinati; e ogni volta gli lascia ben seccare, perché s'incorpori bene l'uno con l'altro. E così, dato questa mano di biacca alle forme di tutto quello che vuoi fare suvi, e tu con quegli colori con che tu vuoi fare l'ombra, e poi con una mano sottile di quello colore che tu l'hai a vestire dagliene una coperta sottile. Quando la tua ombra è secca, e tu poi la vieni rilevando col bianco, o con altro colore che si confaccia con quello che dato hai alla tua figura. E così farai a tutte le tue cose che dipingere in su questo vuoi, e anche in sul muro a questo medesimo modo bisogna fare.</p>
<p>Hai inteso a bastanza il modo del mettere e' colori coll'olio, la pratica fa poi essere maestro. Restaci a dire de' colori come si debbono mettere che abbino migliore vista. Guarda dalla natura come stanno bene compartiti i fiori ne' campi e l'erbe. A presso al verde ogni colore se gli confà: el giallo e il rosso, e anche l'azzurro non si disdice. El bianco appresso al nero tu sai come si conformano; el rosso col giallo non così bene si confà, assai si confà allo azzurro, ma più al verde; el bianco al rosso si confà assai. E così secondo nel fare ti pare che meglio si confaccia, così gli fa', e così gli metti in opera; e sempre t'ingegna guardare a contrafare come sta el naturale e così coi colori imitare ogni altro colore, tanto di fiori, quanto di metalli. Se hai a fare cose che paino d'oro, o d'argento, o d'altro metallo, abbi e' colori atti a quello che paino di quello, benché non sia così.</p>
<p>Di cose rilevate che avessi a dipignere, non gli mettere mai cosa rilevata, né di stucco, né d'altra cosa abbi, per via di colori contrafa' quegli cotali rilievi che a fare avessi; e non fare come molti fanno, che, se hanno a dipignere uno fornimento di cavallo, vi mettono su le borghie di ferro stagnato, rilevate come se fusse vivo il cavallo. E così d'altri rilievi non si dee fare così: anzi contrafargli, come ho detto, coi colori che paino rilevati. L'oro fa' che non ne metta, se none a cornice e a capitegli e a colonne, pure che di rilievo sia, ma in piano non ne mettere, né oro né argento, se già per alustrare un poco con fila sottilissime, o vero che tu lo mettessi, macinato, col pennello; questo mi piacerebbe, in molti luoghi sta bene. E l'argento ancora in questa forma metterlo none sta male, ma pure l'oro è più bello e più durabile, perché l'argento in ispazio di tempo diventa nero; sì che il meno che si può si vuole usare tra' colori. Hai inteso a bastanza.’</p>
<p>‘Do, dimi, io ho veduti colori in muro che paiono di vetro.’</p>
<p>‘Quello si chiama musaico; è di vetro colorato in fuoco.’</p>
<p>‘E come si fa quello?’</p>
<p>‘Bisogna avere i musaichi fatti, ma oggi dì n'è poco uso; anticamente s'usava, ed era degna e bella cosa.’</p>
<p>‘Do, dimmi, perché?’</p>
<p>‘Perché era di gran costo di tempo e di materia e di magisterio.’</p>
<p>‘Sa' tu il modo come si fa?’</p>
<p>‘Come si faccino i musaichi d'alcuni colori io saperrei fare, quello dell'oro; ma questo non è apartenente al dipintore, ma e' maestri da vetro fanno questo, e poi a mettergli a loro non s'appartiene. Ma dirotti quello che ne sento.</p>
<p>El musaico, come ho detto, bisogna averlo fatto. E questo poco oggi dì se ne fa, per quello che di sopra è detto, pure a Vinegia ci è una fornace che ne fa, ma a dire il vero non così come già anticamente, perché è perduto l'uso, e perché a Vinegia solamente se ne lavora, e questo perché n'adornano la chiesa di San Marco. Ma se pure ne volessi fare, io ti dirò quello ch'io ne so.</p>
<p>Sendo io a Vinegia, ne viddi metter, e anche ne domandai. Prima è <corr resp="ed">mestiero</corr> a chi non avessi de' musivi fatti, fargli. E questi si tagliano, quelli quadretti, in questo modo: che con uno scarpello tagliente si mette su uno legno, e con uno martellino tagliente si dà su uno pezzo del vetro colorato, e fassi li pezzuoli del musaico. E così tagliati è mestiere d'avere d'ogni colore cinque: l'azzurro cinque maniere, e che si venga scurando in cinque gradi; e così avere cinque scodelle, e in ciascuna mettere il suo di per sé, sì che, quando l'hai a mettere, tu gli abbi innanzi ordinati tutti in questa forma. Così di tutti i colori ti bisogna in questa forma avere. E poi al mettere è mestiero che 'l muro dove l'hai a mettere sia ben secco, e 'ntonicato bene, e disegnato quello che vuoi fare. E con quelli colori che tu vuoi mettere prima ti bisogna colorire così in di grosso quelle tali figure, e poi con uno martello andare picchiando per tutto, perché l'altra calcina che tu hai a mettere si abbia cagione di fare migliore presa. E così colla tua colla fatta da calcina vieni mettendo a poco a poco in su la tua disegnata figura, e abbi innanzi i tuoi musivi ordinati nell'antedetto modo, e viegli mettendo su pel tuo disegno e secondo l'ombre togli e' più scuri e ' più chiari, come proprio col pennello avessi a fare. La colla d'apiccarlo si fa colla calcina che ne sia tratto il sale, e con quella con polvere di marino bene sottile si mescola, ed è poi vantaggiata.</p>
<p>Questa arte, come è detto, è perduta, ché da Giotto in qua poco s'è usata. Lui ne fe': solo a Roma se ne vede di sua mano la nave di Santo Pietro. E uno Piero Cavallino romano ancora lui ne lavorò, ne' suoi tempi, il quale era bonissimo maestro. Honne veduto ancora in tavola piccola in Vinegia, venuta di Grecia, fatta molto solennemente, e molto minuti, i quali dicono essere fatti di guscia d'uova. Se vero è, non so come sieno fatte, sono degna cosa e degnissimamente fatte.</p>
<p>Inteso del mettere il musaico secondo ch'io ho inteso e anche veduto, ma ogni cosa vuole pratica, sì che volendo sapere, bisogna dargli opera: benché ti fusse detto il modo e mille volte e sapessilo a punto, niente ti varrebbe se non gli dessi opera, così tutte le altre cose che di mano si fanno è mestiero di dare loro opera, a voler sapere perfettamente quella tale cosa.</p>
<p>Detto a bastanza secondo el parere mio, ora è da vedere come si debbono componere le storie e anche l'attitudine che vogliono avere, secondo il nostro proposito. Sì che, quando tu hai a fare una storia, ingegnati d'accomodarla il più che tu puoi a quello per che tu la fai. E non troppo ti curare d'offuscarla di troppe figure, perché la storia non vuol passare più che nove figure, più tosto di meno, se già non fusse una battaglia, o una giustizia, o una caccia; la quale vuole essere ancora composta di più persone, e d'animali salvatichi ancora, e arbori; e più altri diversi atti d'animali e d'uomini, congregazione di populo, come dire a una predica. A queste simili cose, una giustizia ancora, vogliono essere assai figure, ma pure con bel modo poste e scompartite bene, che paia che faccino quello per che tu le fai, che subito a chi le vede diano grazia, in modo che ciascuno dica: Guarda quella come proprio pare che corra! E quell'altra pare che s'affatichi. E così chi un atto e chi un altro faccia apropriati e adattati che dieno grazia a ogni persona.</p>
<p>Vogliono essere fatte le figure, come è detto, atte e acomodate a quello per che tu le fai, e secondo le qualità delle persone. Se hai a fare una storia di Paris, quando rapì Elena, non come quando diè la sentenzia di Venus vuole stare, ma tutto ardito e furioso. E così Acchille quando era tra le fanciulle in altra forma che quando era nel campo di Troia, e ancora quando egli era con Achironte, e ancora quando egli era nel tempio per isposare Polisena, in altro abito e vista vuole essere, secondo gli effetti. Ben sai che se tu facessi Priamo allegro, quando Troia fu presa, benché s'acconciasse in trebunale, essendogli morti tanti figliuoli e disfatta la terra, che non starebbe bene propriato a l'essere suo. Né ancora Ecuba, quando andava latrando, infuriata vuole essere fatta. Neanche Alessandro Magno, quando amazzò Predicai, non con quella piacevolezza come quando andò travestito a vicitare la moglie e la madre di Dario, quando lo ruppe, le quali erano suoi prigioni. Neanche Semiramide non come quando era nella corte a sollazzare, come quando gli venne la novella della ribellata provincia. E così ancora Tamari, quando Cirro gli aveva morto il figliuolo, e lei poi ancora amazzò lui. E così secondo le cose così vuole differenziare gli atti e li modi di que' tali e abiti, sì che se tu facessi Sardanapallo ardito e armato non saria conveniente, come che non pare conveniente a uno uomo stare fra le femmine e fare loro esercizii, ma perché lui sempre era fra loro, sì gli sta bene a dipingere, o vero essere dipinto in quel modo; e se quando si gittò in sul fuoco, tu facessi che paressi a quello atto animoso e a quell'altro pauroso, starebbe bene. E così Ercole quando filava, non con quella fierezza che quando amazzava il leone, neanche quando s'infuriò contra la moglie e ' figliuoli e contra di sé, alla fine per la camicia che Dianira gli mandò, neanche come Ulisse quando trovò che Penelope si doveva rimaritare, neanche come Cleopatra vuole essere in altro abito e forma quando ella andò contr' a Marcantonio e a Cesare, che quando ella era nella torre serrata da Ottaviano, ch'ella si fe' portare nel canestro l'asbido per morire; e così ancora la vedova Iudetta quando amazzò Eoliferne. E ancora Ceseri, quando la testa di Pompeo gli fu presentata, altra vista che quando egli era ne' piaceri di Cleopatra, e così quando era nella stretta e crudele battaglia di Pompeo. Così ancora Anibale, quando gli fu presentata la testa d'Asdrubale suo fratello, in altra dimostrazione di vista che dopo la dolorosa e crudele rotta da Canni, che si rimase a' piaceri di quella femminella. Come la onesta Lucrezia ancora in altra vista e abito vuole essere, quando lo scellerato figliuolo di Tarquinio la violò, che quando lei in presenza del marito e de' parenti si diede del coltello. E così ancora la dolorosa Soffonisma, quando el marito le fu menato pregione da' Romani dinanzi, e col veleno se liberò dalla servitù. Così ancora la 'nfuriata e crudele Medea, quando amazzò il fratello, non come quando stava con Gianson a sollazzare; neanche l'abandonata Adriana da Teseo, non come quando li diè il filo per andare e uscire del Laberinto; neanche la scellerata madre, quando col toro concubina, come quando lei n'era innamorata. Né in quella forma ancora Fedria, quando voleva che Ipolito le consentisse alla sua sfrenata voluntà. E così ancora la furiosa battaglia de' Centauri e delli Lafiti non come quando desinando, ma vogliono essere come quando combattono insieme; e non come quella di Persio, quando colla testa di Medusa faceva diventare gli uomini di sasso. E così la paurosa Dapne, quando Febo le correva dietro, e così ancora la onesta Artemisia vuole essere in altra forma dipinta, quando morì il suo Mausuolo, che quando andò a 'cquistare Rodi. E così ancora, quando avessi a dipignere Ipolita quando fu presa da Teseo, vuole essere mesta, e none allegra, così Cammilla vergine dipinta leggiera e atta. E così tutte secondo loro essere e loro abiti e paesi è mestiero dar loro gli abiti e l'aere, secondo fece colui che 'ntagliò la colonna Traiana che è a Roma, che tanto propriò bene ogni cosa, che tu conosceresti in quella colonna. E se tu vi vai, ponvi mente, ché tu comprenderai quello che dico essere vero. Tu vedrai tanto apropriato bene, che in quelle storie si conosce così Traiano, e 'l figliuolo, e ancora secondo e' paesi non tanto gli abiti, ma l'aere di quegli tali, perché ognuno pare di quell'aere per chi gli ha fatti: Spagnuoli, Albanesi, Greci, Romani, Numidi, come se fussino vivi.</p>
<p>Lasciamo stare in quanto a questa parte, ché assai comparazioni e assempri se ne potrebbe dare, ma solo guarda d'acomodare ancora bene la qualità del tempo, perché in altro atto, gagliardo e forte, è quello d'uno giovane che d'uno vecchio; e così d'uno fanciullo che d'uno giovane. Quegli de' putti vogliono essere debili e ritondi e rassettati, e ' loro posari più presto gravi che leggieri; quegli de' garzonetti più leggieri, e ' movimenti è più scarzetti; quegli de' giovani più fieri e forti, sanza timidità alcuna, anzi arditi, né che paia che durino fatica, anzi moventi. E gli uomini di più tempo sieno con più gravità, e che paia che con più fatica si posino; e ' vecchi con molto più, e colle mani a' fianchi, con gli atti gravi e non troppo moventi a qualche cosa, o con bastone o altro, che paiono fatti così stracchi. Le femmine, cioè le fanciulle piccole, con atti leggieri, non troppo gagliardi; e le fanciulle da marito leggieri e moventi, e pure con gravità; e le maritate si dimostrino con atti più gravi, e massime quando hanno fatti figliuoli; e più quando sono gravide vogliono essere in atti e posari gravi e con tardità. E così poi le più antiche vogliono essere di grado in grado e' loro posari che paino più gravi e afaticati, secondo loro essere; e sempre che rapresentino onestà.</p>
<p>Così, quando hai a fare storie dove si rapresenti allegrezza, fa' che paia ogni cosa allegro; e così, dove sia cosa di malinconia, ancora è mestiere adattare tutti che paino mesti e malinconici; come quando avessi a fare cosa di morti, tutti vogliono parere adolorati e malinconici. E così dove si fa nozze, di riso, di canti, di suoni, di balli ogni cosa stia in allegrezza.</p>
<p>E così in qualunque cosa fai che sia bene accomodate tutte le proprietà. E così adattare gli abiti secondo loro qualità di quegli che tu rapresenti, ché, se tu avessi a fare una cosa che rapresentasse il tempo d'oggi, non vestirlo a l'antica; e così ancora, se hai a rapresentare l'antico, nollo vestire a l'usanza d'oggi. E non fare come molti ho già veduti, che hanno tramutato questo atto degli abiti, che molte volte hanno alle figure antiche fatto abiti moderni. E in questo peccò Masolino, che molte volte faceva santi e vestivagli alla moderna. Non si vuol fare per niente. E anche di quegli, che son bene per altro buoni maestri, che hanno armato uomini di questa età al modo antico, che rispetto è stato questo? Che considerazione? Che se fusse stato mio affare, per una mia cosa non l'arei voluto, anzi, l'arei fatto rifare nel modo che lui portava. E di questo è da biasimare el cavallo antedetto. Sì che da questi errori fa' che ti guardi. È bene da lodare uno che quanto più può imitare le cose antiche, e massime negli edificii, e in ogni loro cosa. Maisì, come ho detto, se hai a rapresentare cose moderne, fa' l'abito loro, o battaglie o altro, tanto dell'armadura, quanto in tutti gli altri modi e riti, e tanto a' fornimenti de' cavalli, quanto che d'altri che oggi dì s'usano. Sì che tieni a mente bene tutte queste parti, perché sono biasimevoli, e non sono belle.</p>
<p>E' posari delle figure sono di più ragioni, ma in quanto allo star fermi, non mi paiono più di sette. Tre ce ne sono pronti e forti, e quattro che mostrano più tosto debilità, i quali si convengono a donne e a fanciulle. I quali sette posari guarda al naturale, e vedrai variati modi e tempi che lo saranno.</p>
<p>E così ancora e' panni guarda il naturale. Anche di quegli che sono antichi ci è di buoni panni. In più modi si può imparare a fargli: quando n'hai a fare, fa' vestire uno in quello abito che lo vuoi fare, s'egli è moderno; e s'egli è antico, fa' come ti dirò. Fa' d'avere una figuretta di legname che sia disnodata le braccia e le gambe e ancora il collo, e poi fa' una vesta di panno di lino, e con quello abito che ti piace, come se fussino d'uno vivo, e mettigliele indosso in quello atto che tu vuoi ch'egli stia, l'acconcia, e se que' panni non istessino come tu volessi, abbi la colla strutta, e bagnalo bene indosso a detta figura; e poi acconcia le pieghe a tuo modo, e falle seccare, e staranno poi ferme. E se poi la vuoi fare in altro modo, mettilo in acqua calda, e potra'lo rimutare in altra forma. E da questo ritrai poi le figure che tu vuoi che sieno vestite. Se armati hai a fare con armadura moderna, ritrai una armadura moderna; se l'avessi a fare antica, è bisogno che ritralga dell'antica.</p>
<p>Hai inteso i modi e gli ordini a dovere imparare a disegnare. Ancor c'è un altro modo a volere imparare bene a ritrarre del naturale, e così di rilievo. Vuolsi cavare uno quadro di mezzo braccio per ogni verso, di due terzi o d'uno braccio; e in questo telaio fatto di quattro righe di legno, o con fila di refe, o con fila di rame sottile, lo tessi quadrato e compartito in certi quadretti di larghezza di due dita l'uno da l'altro. E poi, quando hai a ritrarre alcuna cosa, o testa, o quello che vuoi fare, mettiti questo quadro dinanzi a li occhi, e per esso guarda quello che tu ritrai. E secondo vedi per questo quadro tagliato el tuo essempro che tu ritrai, così tu lo squadra secondo che tu vedi quegli quadretti squadrano quello; e così vedrai ogni cosa misurato e squadrato. E secondo che tu il terrai appresso o a lunga, quegli quadri ti parranno maggiori o minori.</p>
<p>Questo è buono modo, intenderai bene ogni particularità di misura, e così potrai ritrarre ogni cosa: uno animale, uno casamento, e qualunche cosa vorrai.</p>
<p>Ancora nello specchio è buono a ritrarre, come t'ho detto; e se n'hai due, che si presenti l'uno nell'altro, ti sarà più facile a ritrarre quello che vuoi fare, cioè quello che vuoi ritrarre.</p>
<p>E quando tutti questi precetti metterai in opera, il disegnatore vedrà che gli sarà utile, e poi oltra questo è mestiero essere bello trovatore di componere le cose che hai a fare, e avere belle invenzioni di trovare cose nove, come che Appelle che trovò la Calunnia, come so che hai letto in più luoghi; e così d'altri che per loro invenzioni hanno trovato di nuove e belle cose.</p>
<p>Sì che, Signore, voi avete inteso el modo dello 'mparare a disegnare e misure e proporzioni, tanto delle figure quanto dell'altre cose, come dinanzi è detto. Ora è da mettere ad essecuzione, e darci opera solo una ora el dì, e vedrete poi in capo di quattro o di sei mesi che quella ora non l'arete perduta; e saravi poi grandissimo piacere, quando voi la saperrete, perché è virtù di gran piacere, e massime poi quando si sa colorire, perché si dà la perfezzione alla figura.’</p>
<p>‘Dimi, a'mparare a intagliare come si fa?’</p>
<p>‘Lo intagliare quando s'intende bene il disegno è facile cosa: un poco di pratica bisogna, se di cera volete intagliare; perché a chi volesse fare di bronzo è mestiere fare prima di cera, e la cera vuole essere fatta nera e amorbidilla con trementina e sevo, e poi carbone pesto per farla nera, benché chi volesse si potrebbe colorire d'ogni colore: bianca, rossa, verde, azurra, gialla, e d'ogni colore insomma si può fare. E poi a lavorare di questa cera è mestiero di fare fusegli di legno duro che sieno in questa forma, grandi e piccoli, e d'ogni ragione di grado in grado. È mestiero fargli di piombo, ancora è chi gli fa di rame; questi s'adoperano avendo a fare cose minute, ma a fargli di piombo con uno poco di stagno dentro è meglio, e poi con l'argento vivo avivargli; ogni minuta cosa ci si può fare con essi poi: capelli, occhi, ogni parte, per piccola che sia, perché avivargli coll'argento vivo non vi s'apicca la cera, e poi lascia netto quello tale lavorio.</p>
<p>E a lavorare di terra bisogna questi medesimi fusegli, come qui appresso vedi disegnati; e stanno in questa forma che vedi, e sono di legno con istaffette di filo di ferro. E questi ancora sono di variate ragioni: chi grandi e chi piccoli, e adoperansi quando la terra è un poco ferma. Quanto tu l'hai composta e digrossata con quegli de legno, con questi poi si viene ripulendo e assettando; e 'l fare insegna quello che con parole non si può insegnare.</p>
<p>Di marmi e d'altre cose, queste sono poi altre pratiche, i quali non sono così da signori.</p>
<p>Tutti questi modi d'intagliare di rilievo è mestiero avere prima il disegno, poi è facile cosa, pur vuole pratica, la quale è a ogni cosa necessaria.’</p>
<p>‘Dimmi, d'avorio come si fa?’</p>
<p>‘Questo ancora con ferri atti come con quegli con che s'intaglia l'argento, e oro, e altri metalli. Imparate pure a disegnare, ché poi è facilissima cosa a 'ntendere ogni intaglio e ogni scultura, tanto in cavo come in rilievo.’</p>
<p>‘In cavo come si fa?’</p>
<p>‘In cavo non s'intaglia se none cose d'argento, e d'altri metalli ancora, e in ferro, e massime quegli antichi che facevano quelle medaglie, le quali intagliavano d'acciaio, e poi le stampavano di bronzo, d'argento e d'oro, come ancora si vede ed è trovato tutto dì, avisandovi che quello modo d'intagliare è di maggiore difficultà che veruno degli altri e di maggiore magistero, perché bisogna fare al contrario ogni cosa e fassi come dire a occhi chiusi, sì che questo è grande maisterio più che non è a fare di rilievo. E quegli antichi l'avevano in tanta perfezzione che era cosa amiranda che in uno dì in quello acciaio intagliavano teste d'uomini che parevano proprio vive, e che sia vero tutto dì si vede, ché mediante questo esercizio noi conosciamo Cesare, Ottaviano, Vespisiano, Tiberio, Adriano, Traiano, Domiziano, Nerone, Antonino Pio e tutti gli altri che si truovano. Che degna cosa è questa, che per questo noi conosciamo quegli che mille, o dumila anni, o più, che morirono! Per scrivere, questa notizia non così vera si può avere, puossi bene avere de' fatti che facevano, ma non della somilitudine del viso, non si può dimostrare per scrittura come per questo. E più ancora che intagliavano pietre fine durissime in cornuole e 'n altre pietre le quali sono durissime e con punte di diamanti si bisognano cavare e intagliare; e niente di meno c'intagliavano dentro teste d'imperadori e di teste di donne, quella di Faustina diva, ch'era una degna cosa, e altre figure dignissime, come la corniuola del Patriarca, che c'è tre figure degnissime quanto sia possibile a fare: uno inudo legato colle mani di rieto a uno arbore secco, e uno con uno certo strumento in mano con uno poco di panno dal mezzo in giù, e uno in ginocchioni. E uno calcidonio il quale fu di Niccolaio Niccoli, venduto al Patriarca dugento ducati, il quale ha in cavo uno uomo nudo a sedere su uno sasso con uno coltello da una mano, da l'altra uno uomo armato, che sono tanto degnissimamente fatti, che la natura non credo avessi potuto fare meglio. Sono di tanta dignità queste due cose, che si tiene che fussino di mano di Pulicreto, il quale si dice che fu re, sanza che molte altre degnissime n'ho vedute di cavo e di rilievo, cammei e altre degne pietre, al patriarca antedetto, al cardinale di santo Marco; ha mandato cercando in diverse parti del mondo per averne, tanto è avido e curioso di vedergli. Lodasi ancora assai Piero di Cosimo, intra l'altre degne cose ch'egli ha, in queste avere speso assai; e ha fatto e fa bene, lui e chi può, perché veramente sono cose degne. E non vi maravigliate, Signore, che questi c'abbino speso assai, ché quando gusterete la degnità che è in queste cose, non dubito punto, anzi mi rendo certissimo che voi ancora n'arete grandissimo piacere, perché hanno una certa grazia che non si può dire, ma quando l'uomo l'ha cominciate a gustare, l'uomo l'entende e hanne poi piacere, ché non è nessuno che possa avere piacere d'una cosa se prima non la intende.’</p>
<p>‘Tu m'hai messo tanto questo nell'animo ch'io dilibero d'averne. Come si potrebbe fare d'averne?’</p>
<p>‘A voi sarà facile cosa, perché come s'intenderà che la vostra Signoria se ne diletti, ve ne sarà donate.’</p>
<p>‘Donate? Ne voglio comperare.’</p>
<p>‘Ben, questo ancora sentendo, sarà chi ne venderà.' A ogni modo ne voglio avere.’</p>
<p>‘Farete bene, Signore. Come quando si loda ancora il duca di Berri della sua tanta dilettazione di queste cose, ché dove avessi sentito che fusse stata una cosa degna, non guardava in danari, che bisognava che l'avesse, se possibile era. Ho veduto e avuta la 'mpronta d'uno calcidonio, non che l'abbia veduta la propria, ma di gesso improntata da quella propria, la quale è grande un terzo di braccio per ogni verso, e anche si vede essere un poco rotta, una delle più degne cose ch'io abbia veduto, ma è anche forse delle più degne, sì per la sua grandezza, ché mai uno di sì gran pezzo non vidi, e sì per lo grande magistero che sono in quelle figure che intagliate vi sono, che sono circa di ventiquattro figure d'ogni ragione, d'ogni qualità: figure d'uomini, di femmine, vecchi, giovani, puttini, armati, cavalli, a sedere, ritti e in varii atti e maniere, era uno trofeo dove che era certi prigioni e femmine catturati che certamente valeva uno tesoro per lo degno magistero di quelle figure. Dicesi che fu sua, ora è nella sagrestia della chiesa maggiore di Tolosa, secondo che mi disse colui da chi io ebbi quella impronta.’</p>
<p>‘Piacemi averti udito, qualcuna n'aremo noi ancora. Dimi in che modo si tagliano, se sono così dure.’</p>
<p>‘El modo sarebbe difficile a darlo a 'ntendere chi non vedesse con l'occhio. Come v'ho detto, si fa con punte di diamanti, o con ruote di piombo e smeriglio, e chi fa con uno archetto.’</p>
<p>‘Per certo e' conviene ch'io abbia uno che n'entagli solo per vedere.’</p>
<p>‘Signore, quando voi arete meglio il tempo a potere intendere queste cose, e investigare in questo e anche in altro, secondo vi parrà.’</p>
<p>‘Io in ogni modo intendo attendere a imparare un poco di questo disegno.’</p>
<p>‘Oh, questo è migliore partito, perché inteso che avrete il disegno, vi sarà poi più facile cosa a 'ntendere ogni altra cosa, e questo è d'intagliare cornuole, e dipignere, e ogni altra cosa che di mano si faccia. Ora basta, a questo è detto assai.’</p>
<p>‘Sì, ma tu m'impromettesti d'insegnarmi altre cose e non l'hai fatto.’</p>
<p>‘Ben, Signore, perché son cose che non così in comune vogliono essere, io ve ne farò un trattatello, dove saranno tutte quelle cose che v'ho promesso, delle quali n'ho fatto pruova e anche per me trovate invenzioni e d'altre imparate.</p>
<p>‘Ben, sono contento; ma quando?’</p>
<p>‘Io voglio in prima fornire quello de agricoltura, che sapete che è già fatto il principio e fattone due libri e più.’</p>
<p>‘Sono contento, fallo. E poi per ordine tutte quelle cose che sai voglio che tu me le scriva.’</p>
<p>‘Sarà fatto, Signore.’</p>


<trailer>EXPLICIT LIBER VIGESIMUS QUARTUS DE ARCHITETTURA DIE ULTIMO MENSIS IANNUARII</trailer>

</div2>

<div2 type="capitolo">
<head>INCIPIT LIBER VIGESIMUS QUINTUS ET ULTIMUS</head>


<p>‘Lasciamo ora stare questo intagliare delle corniuole e d'altre pietre. E' mi pare avere inteso già più volte da te e anche da altre persone che a Firenze si fa di begli e degni edificii; e massime intendo di quello magnifico Cosimo de' Medici maraviglie del diletto che dice che ha dell'edificare. E ancora uno suo figliuolo, il quale per nome Piero si chiama, il quale molto intendo se ne diletta, e intendentissimo intendo che n'è; sì che, se n'hai veduti o da altri inteso degli edificii ch'egli abbia fatti, arei caro mi dicessi, perché n'entendo maraviglie di questo uomo di più cose, sì che ti priego mi dichi quello ne senti.’</p>
<p>‘In questo vigesimo quinto libro diremo quello n'abbiamo inteso e anche veduto.</p>
<p>Signore, quello che di questo uomo ho veduto, e anche quello n'ho sentito, e così del figliuolo vi dirò. Non è oscura la sua fama in Italia e anche fuori d'Italia: ché per uno privato cittadino fusse un gran tempo, né forse mai, di simile essere come questo. Lasciamo stare i Romani antichi, come fu Lucullo, Agrippa, Milone e gli altri che fecero grandi e magni edificii: loro si potevano riputare re e gran signori per rispetto del governo che avevano nella republica, ché molte volte reggevano grandissime province, dove che grandissimi tesori ne cavavano, sì che non privati cittadini si possono chiamar que' grandi uomini, ma gran signori. Ma costui solo come gli altri cittadini e mercatanti vive, e non con altra prerogativa che gli altri cittadini privati che sono nella città di Firenze, sì che a costui si può contribuire grandissime laude, considerato che con così umile e comune civile vivere ha acquistata tanta fama e riputazione, e con industria mercatantesca ricchezza infinita si può dire lui avere. Della quale non come molti forse arebbono fatto lui fa; anzi, grato del beneficio da Dio ricevuto, e <corr resp="ed">a</corr> grolia, della città di Firenze e a utilità di molti, n'ha spesi e spende tutto dì. L'essere grato inverso Idio che glie l'ha concessa si è che in molti che necessitosi sono n'ha fatto parte gratis et amore Dei e a chi mediante loro industria ed esercizio e virtù n'ha partecipato e dato. Ma di quello che si vede lui avere speso, il quale in grandissimo tempo e diotturnità sarà testimonio di questo, si sono le chiese e' luoghi de' riligiosi per lui ricuperate e di nuovo fatte; le quali con non piccola spesa si vegono essere per lui istituite. E questo si vede, e non è che dire si possa che qui si parli a voluntà.</p>
<p>Vegasi prima San Marco di Firenze, dove che stanno e' frati di san Domenico; vegasi Santa Croce, dove che stanno e' frati di santo Francesco.</p>
<p>Lasciamo stare molti altri luoghi di riligiosi e d'altre chiese; non voglio dire di Santo Lorenzo, il quale una degna e gloriosa chiesa sarà. Che diremo della badia di Fiesole, nella quale stanno e' calonaci regolari di santo Agostino? Donde che ho inteso da uno venerabilissimo e degno uomo di quello ordine, il quale è predicatore eccellente, don Timoteos per nome chiamato, veronese, mi disse avere avuto licenza da lui di spendere in riparare, e nonché in riparare ma di nuovo fare, quello che a lui pareva; e così commisse al suo cassiere, che per sua lettera o bocca gli dicessi, che tutti quelli danari gli domandassi gli dovesse pagare. Onde che mi disse che ha fatta sì bella e degna cosa, che per infino a questo di più che cinquanta migliaia di fiorini aveva speso, che è pure grande spendio; e anche non era ancora in termine che fornita fusse secondo che era per lui ordinata. E diversi luoghi di frati d'osservanza di santo Francesco e d'altri religiosi, di donne e d'uomini, si vede in molti luoghi per lui esser fatti.</p>
<p>Di Piero, suo figliuolo, non è dubbio che lui non sia ancora in questo fare volonteroso e splendido. E che così sia la testimonianza n'apare nella chiesa de' Servi di Firenze, dove per lui è ordinato e fatto una cappella in onore della gloriosa Innunziata, e d'altre degne cose che in essa chiesa per lui s'è riparato e di nuovo fatto, sì di cappelle e sì d'altri ornamenti di marmo, di bronzo, di più cose, che in essa si vede. In San Miniato a Monte, fuori di Firenze, cioè dove stanno e' frati bianchi di santo Benedetto, una ornata cappella pe lui stituita ancora si vede. E d'altre sue virtù, quando tempo sarà, si distenderà più diffusamente.</p>
<p>In quanto allo ornamento della città, dentro e di fuori, si può vedere in diversi luoghi: le case, e ' palazzi in varii luoghi si vede, e massime quello che è nella città sopradetta, quanto che sia magnifico e degno tacerò per al presente. Di fuori della città ancora e palazzi e altri casamenti degnissimi che in ogni ornata città starebbono bene: quello di Careggi; e nel Mugello in più luoghi sparti se ne vede per lui ordinati e stabiliti, infra li altri uno degno luogo degli osservanti di santo Francesco, Frati del Bosco s'appellano, perché in uno bello e rilevato boschetto lo edificorno, questo beato e divoto luogo.’</p>
<p>‘Do, per certo mi maraviglio, considerato che Piero essere così contaminato dalle gotte, che lui abbia diletto in queste cose, prima, perché non vi può così andare a vedere, e anche comunemente, chi ne sente, sogliono essere mezzi accidiosi e aspri nel loro vivere.’</p>
<p>‘Egli è vero, ma secondo m'ha referito uno suo intimo, il quale Nicodemo, si chiama, uomo degno, segretario e amato dallo illustrissimo Francesco Sforza, duca quarto di Milano, col quale più ragionamenti insieme di lui abbiamo avuti, lui avermi narrato l'essere suo, e massime in questa sua infermità el conforto e 'l rifrigerio che si piglia. Lui m'ha detto del suo spasso e piacere. E questo, quando da quelle non è agravato, le quali per la passione che danno pochi sono che pazienti ci sieno; pur lui, con più pazienza che può lo sopporta, poi che da lui partite si sono, per ricriare la mente e dare refriggerio alla natura piglia quegli piaceri che a lui sono più capaci. I quali, mi disse, erano questi: quando in quelli loro edificii che fanno si fa portare, e di questo piglia sommo piacere e diletto; quando altri tempi fussino che occupazione avesse, o di tempo che nol comportasse, lui mi dice che piglia piacere e passatempo in questo: che si fa portare in uno suo studio, il quale quando accadrà, in parte toccheremo il suo essere e come sta. E giunto, vedrà e' suoi libri: non altrimenti a vedergli in suo aspetto che una massa d'oro paiono, i quali, degnissimi dentro come di fuori, dimostrano in latino e anche in vulgare, secondo il diletto e 'l piacere che l'uomo ha. E così quando uno e quando un altro si legge o fa leggere; e di questi n'ha tante varie ragioni, che nonché uno dì, ma più d'uno mese bisognerebbe a uno a vedere e intendere la degnità loro, lasciamo stare il leggere. E anche gli auttori degli detti libri non bisogna narrare, perché di qualunque facultà, o in latino, o in greco, o in vulgare, pure che degno sia, lui l'ha voluto e onoratogli, come avete inteso, e di scrittura e di minii, e sì d'ornamenti d'oro e di seta, come uomo che cognosce la degnità degli auttori d'essi; e per loro amore ha voluto l'opere di quegli in tal forma onorare.</p>
<p>Poi, quando in uno dì voglia con l'occhio trascorrere per suo piacere tutti questi volumi, per passare il tempo e solo per dare alla vista recreazione, el seguente dì poi, secondo lui mi disse, ch'egli ha l'effigie e le immagine di quanti imperadori e d'uomini degni che stati sieno: chi d'oro e chi d'argento, e chi di bronzo e chi di pietre fine, e chi di marmi e d'altre materie, che sono maravigliose cose a vedere; le quali la dignità loro è tanta, che solo a vedere quelle immagine scolpite in quel bronzo, nonché in oro e in argento e in altre pietre degne, e tanto è la eccellenza loro, che commuovono grandissima voluttà e piacere al viso. E queste in due modi danno piacere a chi intende e a chi ha diletto di queste cose, come ha lui, prima per la eccellenza della rapresentata immagine, e poi per lo degno magistero di quegli antichi e angelichi spiriti, i quali per loro sublimi ingegni hanno di cosa vile fatto essere in gran prezzo a vedere, come il bronzo, e' marmi e simili materie; e l'altre che sono di pregio, come è oro e argento, l'hanno mediante questo loro magistero <corr resp="ed">fatto</corr> essere di molto maggiore. Ché, come è noto, non c'è cosa, da gemme in fuora, che vaglia più che l'oro, ed essi l'hanno fatto valere più che non vale esso oro mediante il loro magistero, che, come di sopra è detto, quello che è più vile che l'oro l'hanno fatto valere più che l'oro assai. Sì che lui quando d'una, quando d'una altra piglia piacere, commendando continuo quando la dignità che dimostra la immagine per che è fatta, e quando colui che con tanta arte l'ha in quella dimostrato, ché non da uomini paiono fatte, ma della natura essere fatte, come ancora se ne vede fabricate, chi di Fidia, chi di Prasitele si dice, non di loro mano pare si possa credere essere fatta, ma dal cielo venute paiono. Sì che intorno a queste cose piglia grandissimo piacere e diletto.</p>
<p>Un altro dì guarda le sue gioie e pietre fini: maravigliosa quantità n'ha e di grande valuta, e di varie ragioni intagliate, e di quelle che no, sì che in questo piglia piacere e diletto assai a riguardare e ragionare delle virtù e stima d'esse. L'altro dì poi, di vasi d'oro e d'argento e di varie materie fatti, di degna e grande spesa, e in varii modi, e di diverse parti fatti venire, e di questi molto si diletta, lodando la degnità d'essi e del magistero de' fabbricatori d'essi. Poi l'altro dì altre cose degne, venute di varii e diversi luoghi del mondo, e varie armadure strane da offendere e da difendere, le quali cose danno ammirazione a' riguardanti. Insomma, che d'ogni cosa degna e strana sia, lui a niuna spesa guarda, come uomo degno e magnanimo che si diletta di più virtù e gentilezze. Sì che mi disse ch'egli ha tante di queste varie cose, che continovando ogni dì a una di queste a volerle vedere tutte, cosa per cosa, che sono di tante ragioni, che durerebbono uno mese, e potrebbe cominciare alla prima, che gli darebbono piacere, considerato che sarà stato uno mese e non la arà veduta.</p>
<p>Ancora il suo spasso e piacere è a udire cantare per ragione, e così di strumenti sonare, purché degni sieno.</p>
<p>E così d'altre cose degne ragionare e intendere si diletta: di musica, di astrologia, di geumetria, e massime, come è detto, nello edificare n'ha piacere intendere, e fattone disegnare. Sì che lui ha voluto da bonissimi maestri gli sieno stati ritratti gli edificii di Roma e d'altri luoghi, e in questi disegni molte volte si diletta in essi. Sì che credo ancora che di questo mio libro, benché degli altri più degni sieno per altri fatti, alcuna volta piglierà piacere.</p>
<p>Non pensate però per questo, lui delle cose grandi ancora, quando tempo e luogo è, non pigli cura, sì per lo bene della repubblica, sì ancora del loro stato. Vero è che queste cose non così l'ha possute esercitare per rispetto della invalitudine che lui ha, e ancora ha lasciato il pensiero al padre per l'antedetto rispetto. E ancora la sufficienza e 'l sapere del magnifico suo padre sopra di quello s'è riposato, del quale quanto sia valuta e vaglia, benché antico sia, lasceremo al presente, ché non credo, anche sono certo che, considerato le invidie e anche le 'nsidie che contro gli sono state fatte, sia stato un altro che con tanta prudenza si sia governato, quanto lui ha fatto e fa; sì che altra penna che la mia vuole essere a scrivere le sue laude, ma solo perché il proposito nostro è questo d'edificii, a questo, secondo e meglio che 'l mio ingegno mi porgerà, ne diremo. E lasciamo stare al presente de degni palazzi e casamenti per lui fatti in Firenze e di fuori; e a Milano ancora una degna e magna casa, per benivolenza e gratitudine del prencipe Francesco Sforza, duca quarto, gli fu donata; e lui, come grato del dono, ha voluto onorarla, benché bella fusse, in modo ch'ell'è delle più belle case che vi sia in Milano. Quando tempo sarà, noi ne faremo menzione.</p>
<p>Ora voglio così succintamente in prima narrare delle chiese e luoghi di riligiosi per lui riparati e ristaurati e di nuovo fatti, e perché ancora è più degna cosa la religione anticedere alle cose mondane, sì che prima da esse cominceremo.</p>
<p>È cosa evidente nel convento di Santo Francesco, nella chiesa di Santa Croce, il dormentoro, cioè il luogo de' novizii; come uomo onesto e zeloso d'essa onestà, ha fatto fabbricare degnissimi luoghi, el dormentorio d'essi e cappelle e anditi e altri luoghi comodi, come vedere si può. Non mi voglio più a questa parte stendere: chi è stato a Firenze la può avere veduta la chiesa dove stanno e' Frati Minori. La quale è grande e degna e bellissima chiesa, benché d'altri cittadini ancora loro l'abbino d'assai cose ornata, come il capitolo, il quale quegli de' Pazzi lo feciono fare, e ancora di Tommaso Spinelli non tacerò, di quello degno chiostro per lui stituito.</p>
<p>In San Marco ancora si può vedere la degna reparazione per lui in quella chiesa fatta, e non è dubbio, se stato conceduto gli fusse, di nuovo tutta la chiesa e ogni altra cosa arebbe fatta; pur, quello che lui in essa ha ristaurato e di novo fatto, in parte d'alcune faremo menzione. Prima quando nella chiesa s'entra è manifesto, poi ne' luoghi e abituri de' frati due nobili chiostri: nell'uno è il loro capitolo degnissimo, l'altro non meno bello che 'l primo. Poi la sacrestia, degnissima di tutto quello si richiede, sì d'armarii, i quali sono tutti di cipresso e dignissimamente a tarsie lavorati, e così di ricchissimi paramenti, e di calici, e di tutte quelle cose che a così una sagrestia fa di bisogno che degna sia niente manca a questa. Della libreria non dico la grandezza e la bellezza d'essa, la quale è in volta; dalle colonne essa volta è retta. E di quello che debbia essere degna una libreria questa non manca, cioè de' libri; la quale n'è tanto bene fornita quanto un'altra degnissima ne sia, de' libri greci e latini, i quali a vedere tutti nuovi paiono. E di quanti a lui è stato possibile avere, tanti in essa collocati n'ha, e di qualunque qualità e ragioni che avere in queste nostre parti è stato possibile, tanto della Sacra Scrittura, quanto d'altre opere gentili, in modo che chi l'ha vedute può rendere vera testimonianza che così è.</p>
<p>Degli altri luoghi che a l'uso fraterno bisogna lascerò, ma tanto è che tutte le comodità che a simili religiosi è mestiero niente è rimasto che non sia fatto con grandissima diligenzia e sanza rispiarmo di spesa. Infra l'altre degnità che gli hanno, tutti quanti usci e tavole da mangiare egli hanno sono di pino di cipresso fabbricati. Dell'orto loro non ti dico, ma tutte quelle dignità de' frutti, e melaranci, e palmi, e d'altre diverse piante in quello si vede, e d'altre particularità, le quali, per non essere lungo, indietro lasceremo.</p>
<p>L'ornamento de' Servi non tacerò. Questo ha fatto fare Piero di Cosimo con voluntà del padre, lui come divoto di Quella che, chi con divozione la priega, e molte volte ancora sanza pregare, al bisogno de' peccati soccorre, ed esaudisce qualunque grazia è a lei domandata che lecita sia. E che questo sia vero, in questa chiesa si può vedere le grazie da Dio per sua mezzanità essere fatte, ed esauditi molti, e da pericolosissimi casi liberati, e di morte e d'altri infortunii, i quali impossibili paiono a' riguardanti, e pure è così, ché nessuno non essendo esaudito non arebbe messo la immagine della grazia ricevuta se esaudito non fusse stato. E di questo vera testimonanza ne posso dare, perché accadendo in Roma,uno infortunio nel tempo di papa Niccolao quarto, e inocente di tal cosa, ricorsi a Quella che per sua grazia m'esaudì; per questo di cera el simulacro del boto per la ricevuta grazia posi, come in essa si vede. Sì che questi due divotissimi e amantissimi d'essa, per onorare e magnificare il luogo dove è collocata la immagine sua, non con meno amore e voluntà l'uno che l'altro sia stato di onorare il detto luogo, pure a Piero concesse che lui avesse il pensiero a farla onorare in quel modo che a lui paresse che onorata fusse. E lui, volonteroso a questo e di ciò intendentissimo, come è detto, piacere maraviglioso ne prese, e sanza fare stima di spesa subito principiò, e diè fine prima alla cappella la quale è, come si può vedere, degnissima, come degnamente merita, per che è fatta e anche per chi l'ha fatta. Sì che per chi l'ha veduta non dico, ma solo per quelli che veduta non l'hanno su brevità dirò in parte come sta. In prima ella è di marmo, quadra in su quattro colonne dinanzi all'altare, la quale è tanto degnamente lavorata e intagliata e intarsiata di vetri e di porfidi, quanto a questi nostri tempi è stato possibile. E se non che in altra forma che quadra in quel luogo fare non si poteva, non è dubbio che in altro modo e con più sottilità si sarebbe fatta. Ella saglie uno grado dal piano terreno con graticole attorno di bronzo, alte da terra qualche due braccia e mezzo, o poco più, la quale è in forma di rete fatta; e in modo è ordinata, che si può mettere intorno torchi e candele che ardono. Èmi detto ch'egli ha agiunto presso ad essa una cappella, dove che ha fatto uno degno coro, con certe belle stanze, di sopra da questa cappella atta a stare, quando gli piacesse, per sua divozione, dignissime, con uno candellabro dinanzi alla entrata d'essa cappella, al dirimpetto dello altare, il quale è di bronzo dignissimamente fatto, ed è tondo, e intorno intorno fatto a rami di gigli, con le foglie su per li gambi come hanno e' gigli; e lassù in cima del gambo si è il giglio, dove si pongono i torchi, ed è alto da terra circa a quattro braccia, il quale è ornato in modo che è bellissimo.</p>
<p>E ancora v'è una degna pila dove che sta l'acqua benedetta, la quale è di marmo, con una immagine di Santo Giovanni Battista lassù in cima, la quale è di bronzo dorata, ed è d'altezza di qualche tre quarti di braccio. Ancora adornato l'altare degnissimamente, benché altre persone ancora, chi per boti, chi per divozioni, assai ornamenti ci sono fatti d'argento e d'altre cose degne. In San Miniato, come ho detto, di fuori di Firenze, e in altri degnissimi luoghi di religione ha ornato e di nuovo fatto, come che è in San Miniato a Monte, fuori di Firenze. Come dinanzi dissi, Piero di Cosimo n'aveva fatto fabbricare una degnissima cappella, la quale è di marmo, con varii ornamenti di marmo, di bronzo, intramessi di vetri, intarsiata di varii colori d'oro e d'altri colori, in modo che a vedere rapresenta gran degnità.</p>
<p>E ancora un altro suo figliuolo, cioè di Cosimo, il quale, Giovanni per nome chiamato, uomo e di non tanto tempo quanto Piero era, il quale, come a tutti è comune la morte, così a lui non più credenza gli volse fare, anzi colla compagnia grande lo congregò. Uomo prudente, lui ancora coll'animo paterno e gentile, massime in queste cose degne molto si dilettava. E che questo sia vero, si può vedere nel monte di Fiesole, dove che è uno luogo di romiti di santo Gironimo, lui fece fabricare una chiesa molto divota e degna secondo la qualità d'essa, e ancora uno degno luogo propinquo, refriggerio quando l'aire campestre pigliare voleva. E così ancora lui si dilettava in varie gentilezze, e di libri e d'intagli antichi, e ancora di strumenti e d'altre cose varie, e gentilezze, e massime in questo edificare. E che sia vero, lasciò per testamento alla sua morte che uno monisterio di religiose donne fatto e fornito fusse; e così intesi che 'l padre confermò e misse ad essecuzione. Questo mi disse el prefato venerabile padre don Timoteo, che Cosimo insieme con lui l'hanno disegnato e ordinato, principiato in modo che è una degna cosa ed eccellente luogo verrà. Sì che, se vivuto fusse, non è dubbio che lui arebbe seguito le vestige del padre, le quali, come per li effetti si può vedere, essere degno di grandissime laude. Intra l'altre se glie ne può agiugnere due non piccole: e queste sono fortezza e costanza d'animo, nella morte di questo suo figliuolo, secondo che per lo sopradetto venerabile <corr resp="ed">padre</corr> mi fu referito, che mi disse che, considerato lui essere antico e anche non troppo sano, e perché ancora Piero dalle gotte è opressato, per la qual cagione lui non potere praticare, stimavasi lui doverne pigliare malinconia non piccola. E così molti suoi intimi andavano per confortarlo, ma come uomo forte, e conoscendo la cosa da non poterla né per dolore né per malinconia rimuovere, e con buono animo e con dolce parole, sanza lacrime, confortava gli amici e ' parenti che venivano confortare lui, con parole suave dicendo: «Da quello che fa Idio non si debbe l'uomo conturbare né pigliare dolore, massime della morte, che è naturale a ogni persona, e tanto manco, quanto credo, secondo la nostra fede, lui essere in luogo di salvazione, considerato avuti tutti e' sacramenti della Chiesa. Sì che per questo non bisogna che se ne pigli affanno né dolore, perché ancora noi siamo certi avere a fare tal cammino.»</p>
<p>E così confortava tutti, in modo che ognuno ne rimaneva assai consolato, vedendo lui essere così paziente, e confortare chi lui confortar doveva. Sì che non è piccola questa costanza in uno uomo, in simile caso avere pazienza.</p>
<p>Lasciamo ora stare queste cose e torniamo al nostro proposito. Dico che tutti sono e sono stati volunterosi e avidi in questo edificare, e massime nelli edifici apartenenti alla religione.</p>
<p>E che sia vero, veggasi la chiesa di santo Lorenzo di Firenze con quanta degnità e spesa è principiata e la maggior parte fatta, che intendo che in Italia per tanta chiesa non ce ne sarà un'altra. Lasciamo stare il corpo della chiesa quanto ella sia degna, con colonne grandissime d'uno pezzo di pietra le quali sostengono la coperta della chiesa. Della sagrestia non voglio dire con quanta dignità e magistero è ordinata e stabilita, della quale Filippo di ser Brunellesco fu l'architetto degnissimo a questi tempi nostri; e ornata quanto sia, fino alle porte di bronzo, fatte per Donatello, dignissimo scultore. L'altare dignissimo di marmo e altri ornamenti dignissimi ci sono. E in essa chiesa è collocata la sepoltura de' suoi, di marino dignissima, dove è collocato el padre e la madre e così il fratello, il quale Lorenzo per nome si chiamava, dignissima persona, e ancora questo suo sopradetto figliuolo Giovanni. E a questo aveva agiunto degnissimamente gli abituri de' preti, i quali quanto sieno degni e, come è sua usanza, sanza rispiarmare, non è un'altra in Firenze, né di fuori; forse uno grandissimo pezzo a lunga se ne troverebbe, tale calonica è così degnamente fatta.</p>
<p>A volere raccontare parte per parte come sta questa chiesa sarebbe lungo, e ancora non bisogna, perché coll'occhio si può vedere; neanche totalemente è perfetta, in modo si possa narrare di punto in punto la forma e la bellezza sua, sì che lasceremo ora di questa e ritorneremo al monte fiesolano, donde che 'l sopradetto magnifico Cosimo ha fatto fabricare el degno monisterio de' calonaci regolari di santo Agostino, il quale la Badia di Fiesole è chiamata. Questa, perché in quello luogo fu una badia, donde che essendo per lo tempo quasi anullata e anche non con quella dignità che a lui pareva che fusse conveniente, sì che commosso da divozione e da parole di venerabili religiosi, intra li altri dal prefato antedetto don Timoteo, il quale, come dinanzi si dimostra, per le sue buone parole, e ancora lui conoscendo lui essere sufficientissimo e degna persona, a questo gli diè piena commessione che spendesse liberamente come a lui pareva. E così lui, veduta la buona voluntà del sopradetto magnifico Cosimo de' Medici, con diligenza secondo la sua voluntà fu cura e guida di rifabbricare questo monisterio. Il quale m'ha detto che è tanto degno quanto sia possibile, e nonché a me, ma in sul pergolo, a commendazione d'esso e di chi l'ha fatto fare per divozione sua e onore di Dio, e a commovere gli animi di quegli che possono a divozione spendere come fa lui, più volte al proposito rilducendolo ne parlò; ché, quando ne ragiona, non altro dice se non quando ha lodato la degnità d'esso e la spesa grande ch'è stata. E ancora, secondo che ha detto, gli resta la chiesa a rinovare, e la quale, secondo m'ha detto e hami dato a 'ntendere, la sua forma sarà bellissima. Insomma, dice che quando alcuna persona da bene va per vedere quelli luoghi i quali sono e sogliono essere scusati di non mostrare, o vero di rieto riservargli, lui dice che sono i primi a mostrare; i quali luoghi sono questi: la stalla, il luogo da tenere polli, lavatoi da panni, cucine, e simili luoghi meccanici. Sì che a volere narrare particularmente ogni cosa sarebbe lungo. Lasciamo stare le sagrestie, il coro tutto intarsiato di legname, intarsiato degnissimamente, fatto per mano d'uno degnissimo maestro, il quale insieme con uno suo fratello singularissimo maestro quanto oggi a Firenze sia si dimostra, il nome de' quali l'uno Giusto, l'altro Minore.</p>
<p>E così l'ha fornita di tutte quelle cose apartenenti alla sagrestia e alla libreria. Non dico che, secondo lui ha predicato, più volte disse, aveva fatto di nuovo scrivere moltissimi volumi di libri della Sacra Scrittura; intra gli altri di tutti i quattro dottori della Chiesa: Girolamo, Ambruogio, Agostino, Gregorio, e d'altri sacri dottori; e di nuovo tutti scritti e in pochi volumi ridotte tutte l'opere di ciascheduno di questi, in tre volumi mi pare che dicesse. E così di Cecerone e di Aristotile e d'altri degnissimi antichi scrivere di nuovo ha fatto.</p>
<p>Oltr'a questo dignissimi ornamenti disse ancora avere ordinato Cosimo insieme con lui: una peschiera di cento venti braccia per uno verso e sessanta per l'altro, nel mezzo della quale uno ponte in modo ordinato con una cateratta, o vuoi dire incastro che, quando bisogno di pesce averanno, solo alzare la detta cateratta, tutta l'acqua da l'altro canto si riducerà nel mezzo del detto ponte; e sta ordinato in modo che 'l pesce in quello luogo resta, e così con abilità e prestezza avere lo possono quando a loro piace. E dicemi che intorno sono piantati moltissimi frutti di varie ragioni, cioè fichi, peri, meli, susini, giriegi, sorbe, nespole, e simili frutti: quando maturi fussino, cascando, i pesci d'essi si ciberanno, e ancora le radici de' quali terranno forte le rive d'essa peschiera. La quale ha uno muro ancora, discosto dalla riva braccia dieci, intorno, alto per modo che sanza licenza andare non si può. E questo è da piè dello circuito del giardino, dove che viene propinquo a uno fiumicello che appresso gli corre; del quale l'acqua d'esso in essa riflue. E così el giardino è circundato d'uno muro tanto alto che entrare non si può in esso. Dell'essere di questo luogo altro non ne voglio dire, ma tanto è, che è degno d'essere lodato intra tutti gli altri che degni sieno, perché è bellissimo.</p>
<p>Ora diremo de' palazzi e case che lui ha fatte fabricare nella città di Firenze, e ancora di fuora di Firenze; el suo degno palazzo, il quale nonché la contrada dove egli è edificato, ma tutta la città rende onore. E che sia vero, chi l'ha veduto il sa. Non per quegli è mestiere narrare l'esser suo, ma per quegli che non l'hanno veduto alcune particularità d'esso diremo. Prima, come è noto, egli è in capo della Via Larga, la quale quanto ella sia degnissima lascerò; e dell'altre parti la strada maestra e degnissima, e dalla testa un'altra degna via ancora, sì che dai tre canti la strada gli corre. La forma sua è quadra, la quale è per uno verso, cioè dal canto di Santo Lorenzo per infino dal canto della Via Larga, braccia <add resp="ed"><gap desc="sequenza di punti" resp="ed"/></add>; e dal canto della Via Larga per infino alla fine sono bra<add resp="ed"><gap desc="sequenza di punti" resp="ed"/></add>; e dal canto opposito, cioè dalla parte verso San Lorenzo, sono per infino al fine suo per quello verso braccia <add resp="ed"><gap desc="sequenza di punti" resp="ed"/></add>L'altezza sua da terra al tetto sono braccia <add resp="ed"><gap desc="sequenza di punti" resp="ed"/></add> La parte verso la Via Larga è la porta maestra, la quale è degna. Entrato dentro per essa porta, si va sotto uno portico, il quale circunda intorno e fa uno chiostro quadro, sul quale sono camere e uno andito che va sotto una loggia, che risponde su uno orto; benché non troppo grande sia, ma è sì degno che a chi v'entra dà ammirazione.</p>
<p>E così entrati dalla porta principale truovasi la scala, a mano sinistra, degna e bella. Salito che s'è la scala, si truova uno andito, largo quanto è il portico di sotto, sul quale è l'entrata della sala, la qual sala tanta è degna, quanto sia possibile a vedere per tanta sala. Su la qual sala si è la camera di Piero, suo figliuolo di detto Cosimo, la qual camera è dignissima, perché è molto ornata di quello che a una degna camera si richiede, che non sarebbe rifiutata da qualunque gran signore sia. Dopo questa è uno studietto ornato di degnissimi libri e altre cose degne, è così il suo studietto: ornatissimo il pavimento, e così il cielo, di vetriamenti fatti a figure degnissime, in modo che a chi v'entra dà grandissima ammirazione. El maestro di questi invetriamenti si fu Luca della Robbia, così per nome si chiama, il quale è dignissimo maestro di questi invetriati, e anche in iscultura si dimostra.</p>
<p>Ora lasceremo stare gli ornamenti di questo studio e anche della camera, che, come ho detto, sono degnissimi. È la sala ornatissima, con uno palco che la soffitta tanto maraviglioso con oro e azurro fine e altri varii colori, che a vedere pare cosa stupenda; sanza che, altre dipinture degnissime ci sono, da ottimi maestri fatte. Poi, uscito della sala, a mano destra è una cappella, tanto degna quanto a lui è stato conveniente, secondo l'altre parti del palazzo sono, e ancora quanto alla dignità della religione merita essere, massime dove si celebra tanto sacramento, quanto è el vero corpo e sangue di Cristo. Così lui questo più che gli altri luoghi ha ornato con oro finissimo e azzurro oltramarino; ed è degnissimamente dipinto per mano d'uno buono e ottimo maestro fiorentino, Benozzo, per nome si chiama, secondo che ho inteso. Poi ancora in questo medesimo piano, a mano sinistra a uscire della sala, si è la camera della buona memoria di Giovanni, suo figliuolo; la quale è dignissima, perché è ottimamente ornata, con uno studio bellissimo ancora, e così d'altri ornamenti di legname, di lettiere e lettucci intarsiati e ottimamente lavorati.</p>
<p>A questo medesimo piano si è, secondo mi pare, la camera sua ancora, e altri luoghi, i quali sono tutti degnissimi, come a dire canove, cucine, dispense, e altri luoghi. È da credere, anzi è certo che non ha lasciato indrieto alcuna cosa che comoda sia, di pozzi, destri da gittare acqua, e stalla, e luoghi da famigli, e così ogni altra comodità che debbe avere una degna casa come questa si convenga. E così di sopra al secondo solare sale e camere degnissime.</p>
<p>La forma e la vista di fuori pare che sia superflua, ma per quegli che veduta non l'hanno, e questo leggendo n'aranno alcuna notizia, ne comprenderanno, per questo fo solo la facciata dinanzi verso la Via Larga, la quale sta in questa forma che di sopra si vede disegnata. Se bene mi ricordo, al secondo finestrato di verso la Via Larga v'è un'altra sala, e camere assai. A volerle narrare tutte le particularità d'esso degnissimo palazzo sarebbe lungo.</p>
<p>Detto abbiamo assai degli edificii fatti nella città di Firenze e di fuori, i quali loro hanno edificati e ristaurati e di nuovo fatti. Ora diremo della degna casa la quale, come ho detto, lo illustrissimo Francesco Sforza, duca quarto di Milano, donò per la benivolenza e segno di gratitudine e anche per l'amicizia che era tra lui e la degna memoria del magnifico Cosimo; e lui, come grato del dono ricevuto, l'ha ristaurata e riallustrata e quasi come di nuovo fatta. E non con piccola spesa, ma come uomo magnanimo l'ha acresciuta e ampliata e ornata di degni ornamenti d'oro e d'argento, e d'altri varii colori dipinta, e ornata di molti intagli di marmo e d'altre pietre e legnami, secondo li luoghi, come per ornamenti sono accaduti secondo li luoghi convenienti a tale materia. Né ha guardato a spesa, perché molto più che non era delle braccia ben trenta l'ha cresciuta, sì che, mediante l'agiunta fatta, è in tutto braccia ottanta sette e mezzo; e così, pell'altro verso, incominciando dalla porta dinanzi e andare infino a' piè dell'orto, è della medesima misura. Vero è che non va però al quadro, perché altre case la 'mpediscono. El quale orto si è braccia trenta pello largo, e lungo braccia quaranta quattro.</p>
<p>Ora per intendere bene come sta e sue misure, acominceremo prima dalla facciata, la quale è della sopradetta lunghezza. L'altezza sua si è braccia venti sei, la quale non ha se none uno ordine di finestre, le quali hanno tutte uno colonnello di marmo in mezzo; e il loro ornamento si è di terra cotta intagliata a fogliami e altri ornamenti di varii intagli fatti.</p>
<p>El davanzale d'esse, cioè la cornice, e 'l fregio che è di sotto è fatto a spiritegli e a teste e altri varii intagli. Ha una cornice alla fine della sua altezza, fatta all'antica, di legname, sotto la quale sono varie teste di terra; e sopra, alla fine de l'ornamento d'esse finestre, si è una figura, pure di terra fatta: e alcuna glie n'è armata, alcuna inuda, e così chi in uno atto e chi in uno altro stanno. Più che uno ordine di finestre non hanno, come è detto. Ha tre porti: una da una testa, e l'altra da l'altra, e una nel mezzo, la quale è dignissima di marmo intagliata con varii intagli di figure, fogliami e spiritegli e feste, e l'armi divise, con la testa dello illustrissimo Francesco Sforza e quella della illustrissima Madonna Bianca, e altre varie figure. La detta porta è larga braccia cinque, e alta dieci. L'entrata di questa porta si è uno transito, il quale è largo braccia cinque e <corr resp="ed">lungo</corr> tredici; al fine d'esso si è l'apostero al modo di Milano, cioè uno uscio corrente il quale risponde nel cortile. Il quale cortile per uno verso si è braccia ventisei e pell'altro braccia venti. La loggia, che è a mano manca alla entrata, si è di lunghezza braccia ventotto, e larga braccia otto, la quale si dipigne per mano d'uno buono maestro, per nome chiama<corr resp="ed">to</corr> Vincento di Foppa; il quale per infino al presente ha fatto il simulacro di Traiano, dignissimo e ben fatto, con altre figure per ornamento. E così l'ha a dipignere tutta questa partita a figure e immagine d'imperadori, le quali saranno otto, e la immagine e simulacro dello illustrissimo Francesco Sforza e della illustrissima sua Madonna e figliuoli.</p>
<p>L'altra logeria per l'opposito a questa, cioè quella a mano diritta alla entrata, si è braccia ventidue e due terzi, e larga braccia sette e mezzo; in su la quale si è prima nella testa a l'entrata uno uscio che va in una sala terrena, dove si mangia il verno. Poi si ha uno archivolto, o vuoi dire come una porta, dove è una scala d'andare di sopra, di pietra a l'usanza nostra; e così in capo d'essa scala un altro uscio, fatti tutti e due di macinghio. Poi ha un altro uscio allato a questo, che risponde in una corticella che v'è uno pozzo; e poi nella testa opposita ha un altro uscio che va in un'altra loggia che è nell'orto. E ancora gli è una scala che va di sopra, e per quella si va alla cucina e ad altri luoghi. L'altra che seguita poi dopo questa, la quale viene a essere dirimpetto alla entrata della porta, si è lunga braccia venticinque e uno quarto, e la larghezza sua si è cinque; su la quale si è uno uscio che va nella canova, e ancora uno archivolto il quale risponde nell'orto, e a mano manca è uno uscio il quale va nello scrittoio. Questa è l'altra parte, ed è dipinta a falconi che tengono uno diamante in piè, e lettere, cioè uno certo motto che dice: Semper. Queste logge sono intorno a questo cortile, le quali sono in colonne e in archivolti.</p>
<p>La forma dell'orto si può comprendere per la misura sopradetta, nel quale è una loggia, la quale è lunga braccia ventisette, e larga sei e tre quarti; nella quale sono dipinte l'arme ducali e la vostra, e il simulacro d'Ercole, e più altri suoi gesti e uno bello pergoletto, seguente a questa, intorno per infino al dirimpetto d'essa loggia; poi gli è uno pratello con rose e altre gentilezze. La sala antedetta, dove si mangia la vernata, si è lunga braccia ventuno e larga braccia tredici; una antisaletta, la quale serve a questa, è lunga quanto questa e la sua larghezza si è braccia sei.</p>
<p>Sotto la loggia da mano manca nella testa è uno uscio che serve a una camera, la quale è per uno verso braccia dodici e pe l'altro tredici; ha una anticamera che è lunga braccia tredici e larga sei; è da questa parte uno fondaco, o vuoi dire magazzino, di lunghezza di braccia diciassette, e largo dodici, la porta rispondente su la strada dinanzi. Seguita di rieto a quel fondaco una corticella di braccia dodici di lunghezza e sei larga; appresso di questo uno fondachetto di braccia sei per ogni verso.</p>
<p>Ancora da questa parte si è un altro transito con certi agiamenti, largo braccia sei per ogni verso, il quale è in questo propinquo fondaco e guarda sopra alla detta corticella.</p>
<p>Dall'altra parte opposita, da man diritta a l'entrare dentro nella corte, passata l'altra loggia, o vuoi dire portico, si è una corte, la quale è per uno verso braccia venti e pell'altro sette. Nella corte si è uno pozzo e altri luoghi, e alla entrata ancora dalla strada una porta, la quale risponde su una facciata, che ha uno transito largo braccia cinque e lungo tredici. Alla entrata di questa porta si è una camera di braccia dodici per uno verso e pell'altro tredici braccia. Di rieto a questa camera si è uno luogo da legne di braccia venti per lunghezza e per larghezza braccia otto. Di rieto a questo ancora sei altri luoghi, i quali servono alla cucina, in terreno, e di sopra alla detta cucina si è sei altri luoghi, i quali servono pure anche ad essa, la quale è lunga braccia tredici e larga braccia dieci.</p>
<p>Allato a l'antedetta cucina si è una saletta di braccia tredici per lunghezza e per larghezza braccia sei. Allato alla detta saletta sono due transiti che rispondono in sul cortile e ancora in su l'orto, di lunghezza di braccia tredici. Ad uno delli detti transiti si è uno studio, lungo braccia tredici e largo dieci. Allato ad esso studio si è una camera di braccia dieci per uno verso e pell'altro otto. Ancora di rieto alla detta camera si è uno fondaco della medesima ragione, il quale fondaco ha una scala che va di sopra al detto fondaco, dove è una scala fatta a chiocciola, el quale è braccia quattro per ogni verso.</p>
<p>Ancora a questo piano terreno si è una canova, la quale è lunga braccia venti e larga braccia tredici, come è detto, l'entrata sua sotto il portico che è nel cortile grande dinanzi.</p>
<p>Le misure de' luoghi dinanzi sono queste. Prima la scala principale, la quale risponde in questo cortile, come dinanzi è detto, si è una saletta, la quale è per uno verso braccia dodici, e pe l'altro tredici. Entrati nella detta saletta, a mano manca è una camera della medesima grandezza, dall'altra mano della detta saletta, cioè al salire della scala a mano diritta, si è uno uscio, dove s'entra nella sala principale, la quale si è di lunghezza braccia quarantuno e larga tredici, la quale risponde sopra alla strada. E così la detta saletta e camera e sala si è di bellezza più che niun'altra che sia in Milano, ornata d'uno bello cielo, il quale è nella forma fatto che è quello del palazzo di Firenze, a quadri intagliati a modo antico, lavorati con oro e azzurro fine, in modo che dà grandissima ammirazione a' riguardanti. Ancora nella detta sala è uno cammino in mezzo, intagliato con l'arme ducale e con divise del detto Duca, ornate d'oro e di bellissimi e finissimi colori; ègli ancora intramesse arme e divise del degno e magnanimo Cosimo. In su la detta sala vi risponde più usci, li quali none al modo di Milano sono fatti, ma al modo che s'usa oggi dì in Firenze, all'antica. Dall'altra testa della detta sala si è una camera di braccia tredici per uno verso, e pell'altro verso braccia dodici. Uscito della detta camera si ha una guardacamera di braccia sei larga e lunga quanto è la camera, cioè braccia tredici. Di rieto da questa guardacamera è una loggetta, la quale risponde sopra a uno cortiletto, larga braccia otto e lunga dieci. E allato alla detta loggia v'è una camera e allato alla detta camera gli è un'altra camera, di braccia dieci lunga e otto larga, la quale viene sopra al fondaco e sopra al transito di sotto. Ancora allato a questa camera è un'altra camera, di braccia undici lunga e larga braccia otto e mezzo, la qual camera viene a essere sopra alla loggia della corte a man manca a l'entrare della porta, la quale ha due finestre, che rispondono in su la corte. In mezzo della quale si è dipinto il ducale e divise dell'antedetto duca Francesco Sforza. E allato a questa glie n'è un'altra della medesima misura.</p>
<p>Al dirimpetto dell'entrare della porta sono camere sei, alte al piano di queste sopradette. Le quali camere sono braccia tredici per uno verso, delle quali glie ne sono tre che sono braccia dodici larghe, e l'altre tre sono braccia otto. Le quali camere guardano in su l'orto, e rispondono di sopra dalla cucina e dalla saletta terrena, e così sopra a due anditi che vanno dalla corte all'orto, e così sopra allo studio, dove stanno a scrivere e apparare le ragioni del banco; ancora di sopra alla camera allato allo studio, nella quale si fa fondaco per li panni. Di sopra poi a queste dette camere gli è tre granai, i quali sono della misura delle dette camere, che verrebbono a essere qualche venti sei braccia per uno; e ancora di sopra una saletta a mano manca, la quale è lunga braccia ventidue e larga sette.</p>
<p>E ancora allo entrare della porta, alzando gli occhi, si è una loggia in colonnette di marmo, la quale risponde di sopra a quella di sotto nel cortile: è della medesima grandezza, cioè braccia venticinque lunga e larga cinque; la quale è dipinta in verde con la storia di Susanna, nel parapetto dinanzi vogliono dipignere le virtù cardinali. Così di sopra a queste si è un'altra loggia, la quale viene a essere sotto il tetto, della medesima larghezza e lunghezza della loggia detta; l'altezza non è tanto quanto quella di sotto. E questa n'ha due da ogni canto, le quali vengono a circundare tutto il cortile da tre parti. El parapetto dinanzi e' dicono che vogliono dipignere li pianeti e ' segni celesti. Ègli ancora certi veroni li quali vanno dalla sala grande alle dette camere, uno de' quali glie n'è che è braccia venti, e l'altro è braccia dieci; ègliene uno, il quale viene a essere sopra alla scala, di braccia quattordici.</p>
<p>Altro non accade da dire, se non che la detta casa è degnissima a Milano; e ancora, secondo intendo, la vogliono migliorare, e ancora assai più, perché vi sono case al dirimpetto della facciata, le quali molto l'occupano. E per questo l'hanno comprate, per gittarle in terra, acciò che sia più luminosa e più bella, perché gli sono molto propinque, ché non credo che sia la strada larga oltr'a otto braccia. Sì che non è dubbio che ogni volta che le dette case saranno in terra, quella mosterrà più magnifica e molto più bella la detta facciata. La quale, quando sarà ornata di colori, come dice volerla fare, non è dubbio che a Milano non ne sarà un'altra simile, considerato e' molti ornamenti ch'ella ha, massime la degna porta marmorea, scolpita e intagliata degnissimamente, come di sopra dissi. E ancora l'entrata d'essa è dignissima, e maggiormente quando sarà dipinta nel modo che già ragionamo insieme con Piggello Portinari, uomo degno e da bene, el quale lui regge e guida tutto el traffico che hanno a Milano, col quale ebbi ragionamento di quello che dipignere s'aveva. Dissi che mi pareva doverci dipignere nella volta del detto andito della porta le stelle fisse, e nelle facciate da canto si può fare la cosmografia, e così da parte Tolommeo e altri strologi. Credo che su questa entrata sarà bello espettacolo.</p>
</div2>
</div1>
</body>
</text>
</TEI.2>
