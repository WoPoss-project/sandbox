<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Aggiunte alla ragion di stato</title>
      <author>Giovanni Botero</author>
    </titleStmt>
    <extent>259 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000345</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>I prencipi di Giouanni Botero benese, con le aggionte alla Ragion di Stato nuouamente poste in luce.</title>
        <author>Botero, Giovanni</author>
        <publisher>per Gio. Domenico Tarino</publisher>
        <pubPlace>In Torino</pubPlace>
        <date>1600</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Torino</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Torino</name>
      </respStmt>
      <item>Correzione linguistica</item>
    </change>
    <change>
      <date>2005-06-16T00:00:00.000+02:00</date>
      <respStmt>
        <name>Sonia Sabelli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-06-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1>
<head>Delle eccellenze degli antichi capitani</head>
<div2 n="Libro I">
<div3 n="Introduzione">
<opener><salute><hi rend="sc">LIBRO PRIMO DI GIOVANNI BOTERO BENESE</hi>, all'Illustrissimo et Eccellentissimo Signor il Signor <hi rend="sc">DON ANTONIO DI CORDOVA</hi>, e Cardona, duca di Sessa etc.</salute></opener>
<p>Non è provincia alcuna d'Europa, ove l'arte militare sia più lungo tempo fiorita, et vi abbia avuto maggior numero di cavalieri e di capitani d'alto valore, che la Spagna: ma la prodezza e la fama loro, per la perpetua guerra di settecento e più anni contra i Mori, si è infra i Pirenei e l'oceano contenuta. Due casate illustrissime, non contente della gloria acquistata con l'armi in mano nella patria, hanno allargato il nome loro e l'imperio della natione nell'Italia: l'una è la casa di Cardona, l'altra è quella di Cordova. Con ciò sia cosa che Don Consalvo Fernando di Cordova fece l'acquisto preclaro dell'amplissimo regno di Napoli, e Don Raimondo di Cardona gittò i fondamenti degli acquisti, fatti poi dagli altri, nella Lombardia. Queste due chiarissime famiglie sono oggi unite in Vostra Eccellenza che co' ricchissimi Stati e facoltà, ha con un certo e meraviglioso temperamento, ereditato la piacevole alterezza della casa di Cordova, e l'efficace destrezza dei signori di Cardona; e si fa ugualmente amare e riverire in questa corte, che è teatro del mondo. E sì come con le sudette qualità maneggia felicemente altissimi affari di pace e di Stato, così maneggiarebbe anche, se ne avesse occasione, l'arme e l'imprese di guerra. Vostra Eccellenza dunque, che da chiarissimi guerrieri discende, e'l valor loro in sé raccolto ravviva, resti servita di gradir questa operetta degli antichi capitani, divisa in due parti, nell'una delle quali io pongo gli elogii dei più famosi personaggi nell'arme, nell'altra paragono tra sé alcuni di loro, per scoprirne meglio la eccellenza.</p>
</div3>
<div3>
<head>Dell'uffitio e fine del capitano.</head>
<p>Delle arti essercitate dall'uomo, alcune sono talmente padrone della materia, attorno alla quale esse si maneggiano, che nelle loro operationi sempre l'intento et il fine conseguiscono. Tale è l'architettura, la pittura, la scoltura, e tutte quelle, che si affaticano attorno legno, ferro, lana, seta, e sì fatte cose. Alcune altre, perché non hanno dominio pieno sopra la materia, ma vi trovano contrasto e resistenza, non sempre arrivano al lor fine. Tale è l'agricoltura, la navigatoria, la medicina, la politica e sopra tutto l'arte militare, il cui fine è il vincere. Ma perché questo non dipende assolutamente dal capitano, ma da' soldati ancora, dall'occasioni, dal tempo, dal sito, e dall'altre circostanze, si deve egli contentare di adoprarsi in modo, che il non vincere non succeda per sua colpa, e che si possa sempre dire, che egli nella battaglia, così perduta, come vinta, abbia fatto l'uffitio del buon guerriero: il quale è ordinare et indrizzare giuditiosamente le cose alla vittoria. Onde di Annibale è scritto, che nel fatto d'arme, nel quale rimase vinto da Scipione, egli si mostrò non minor capitano, sì nell'ordinar la battaglia, come nel sostentarla mentre si puote, che nelle giornate, nelle quali egli restò vincitore.</p>
<p>Or le guerre si vincono con grandezza d'ingegno o d'animo o d'esserciti o d'apparati o di spesa. Ma di queste cinque maniere, le tre ultime dipendono più dalla potenza di un prencipe, che dal valor di un capitano. Onde con la molta spesa hanno più volte sostenuto guerre grossissime i Venetiani et in ciò si è visto più la ricchezza della repubblica, che la bravura de' suoi condottieri. Della grandezza poi degli apparati, e dell'infinito numero degli uomini, si sono per lo più valuti i prencipi barbari, quali furono li re d'Egitto, e di Assiria, gli Arabi et i Tartari et i Turchi. Onde noi volendo qui dimostrare l'eminenza degli antichi capitani, lasciando tutto ciò, che appartiene alla potenza, come cosa, che è fuor dell'uffitio di un guerriero, non toccaremo se non quello, che nella persona e nel poter di chi maneggia l'arme consiste. Il che tutto si riduce all'eccellenza dell'ingegno, et alla grandezza dell'animo.</p>
<p>Non è però intention nostra di commemorar qui l'eccellenze di tutti gli antichi capitani, neanche della maggior parte di loro: ma di quelli solamente, de' quali si trovano elogii presso gli antichi scrittori, che sono pochissimi. Onde avverrà, che si tralascino, senza farne menzione alcuna, guerrieri eccellentissimi, e si faccia mentione di alcun di molto minor lega. Perché invero di quelli, che hanno scritto i fatti de' gran personaggi, alcuni attendono a narrar semplicemente i successi delle cose, altri danno anche giuditio delle qualità delle persone e de' fatti loro. Del primo genere è Giulio Cesare, che perciò diede alle sue istorie nome di <title lang="lat">Commentarii</title>; del secondo è Polibio, il quale passa anche il segno, sì per la lunghezza de' suoi discorsi, come per la debolezza de' concetti. Più lode meritano Sallustio, Livio, Tacito, Tucidide, i quali, con più temperamento, hanno framesso il lor giuditio sì delle persone, come delle cose, la cui memoria ci hanno lasciata. Or sì come essi non hanno dato giudicio di tutti i grandi guerrieri, da lor mentovati. Così non lo possiamo dar noi, che non abbiamo altra impresa per le mani, che di raccogliere i lor giuditii.</p>
</div3>
<div3>
<head>Degli eccellenti nella scelta de' soldati.</head>
<p>La scienza imperatoria consta di tre parti, l'una si è sciegliere il soldato, l'altra il farlo buono (il che appartiene alla disciplina), la terza il valersene giuditiosamente, il che spetta all'arte militare.</p>
<p>Usarono gran diligenza nella scelta de' soldati Pirro e Mario, che in particolare ricercavano in loro grandezza di statura: perché quello soleva dire a chi aveva cura de far gente: «Fa tu scelta d'uomini grandi, ch'io li farò forti». E questo li voleva alti più di sei piedi. Ma Vegetio (che in ciò scrive esser stato singolarmente commendato Sertorio) li vuol forti, anziché grandi: e di mezana statura, e sopra tutto, vi si ricerca vivacità d'animo e grandezza di cuore. Ma in niuno essercito si vide più manifestamente questa parte, che in quello, col qual Alessandro Magno assaltò l'Asia; che non fu di più, che di trentaquattromila fanti e di cinquemila cavalli, tutti soldati veterani, e di grandissima esperienza nell'arme. Né vi fu capitano, o ufficiale, che non passasse sessanta anni. Tra' moderni meritò in ciò molta lode Alberico da Barbiano, perché egli con quattromila uomini d'arme e quattromila cavai leggieri e non più, fece ogni impresa. E Giorgio Castriotto non oppose mai a nimici maggior numero di gente, che seimila cavalli e tremila fanti scelti. Et invero tutto sta qui, che la gente sia più tosto eletta, che molta. Né è cosa più necessaria, che il tener gli esserciti netti di gente, che non sia per combattere. E la ragion si è, perché sì come nel soldato è più desiderabile la dispostezza, che la forza, così anche nell'essercito è di più importanza, ch'egli sia agile, che grosso: perché la celerità, parte di tanta consequenza nella militia, non può essere in un campo pieno d'ogni sorte d'uomini, e chi per far terrore, empie il campo di qual si voglia gente, impaccio a sé, e gloria maggiore all'aversario, o almeno minor biasimo procaccia. La troppa moltitudine è troppo tarda nel far viaggio, facile in tanta distanza dalla testa alla coda ad essere assalita nelle strettezze de' paesi e ne' passi de' fiumi: difficile ad essere provista di vettovaglie, e in un essercito tale, l'ordinanza è malagevole, il disordine facile. </p>
</div3>
<div3>
<head> Degli eccellenti nella disciplina e toleranza.</head>
<p>La bontà di un soldato (che è parte della disciplina) è una disposizione d'animo, e di corpo, che lo rende atto al patire et all'operare nella guerra e si opera ora travagliando ora combattendo.</p>
<p>Nella disciplina militare, si segnalarono tra i Romani T. Manlio, Paolo Emilio, Scipione Numantino, Metello Numidico, Mario, Domitio Corbulone. Avidio Cassio fu nella disciplina militare crudele anziché severo, e che ambiva di esser stimato un altro Mario.</p>
<p>Si sforzò di rimetterla su Alessandro Severo, di cui sono quelle parole: <quote lang="lat">disciplina maiorum rem publicam tenet: quae si dilabatur et nomen Romanum et imperium amittemus;</quote> cioè, la disciplina de' maggiori mantiene la republica e s'essa mancherà, noi perderemo e il nome romano, e l'imperio.</p>
<p>Paolo Emilio rivocava tutto l'uffitio soldatesco a tre cose: cioè che il soldato avesse il corpo agile e gagliardo e l'arme spedite, e l'animo pronto a ogni cenno del capitano. Brasida a tre altre, cioè a volontà, a vergogna et a obedienza. <quote><foreign lang="lat">Honestas</foreign> <seg type="inciso">(dice Vegetio)</seg> <foreign lang="lat">idoneum militem reddit: verecundia dum prohibet fuga, facit esse victorem.</foreign></quote></p>
<p> Isicrate ateniese, <quote><foreign lang="lat">non tam,</foreign> <seg type="inciso">dice Probo,</seg> <foreign lang="lat">magnitudine rerum gestarum, quam disciplina militari nobilitatus est</foreign></quote>: cioè egli s'acquistò fama non tanto con la grandezza de' gesti, quanto con la disciplina.</p>
<p>Nel popolo romano fiorirono tre virtù, che lo resero vincitore d'ogni guerra e d'ogni impresa: valore, patienza, disciplina. Onde i Volsgi, <quote lang="lat">vulgo fremere, aut in perpetuum arma, bellumque oblivioni danda, iugumque accipiedum: aut iis, quibus cum de imperio certetur, nec virtute, nec patientia, nec disciplina rei militaris cedendum;</quote> cioè, esser necessario o di gittar via l'arme in perpetuo e di sottoporre il collo al giogo o di non cedere pur un punto a quelli, co' quali si combatte dell'imperio, in valore, in patienza, et in disciplina militare. Camillo chiama arti romane, <quote lang="lat">virtutem, opus, arma,</quote> e in un altro luogo, (dice Livio) <quote lang="lat">superior est Romanus miles et virtute et scientia et armorum genere.</quote></p>
<p>Appiano, nell'istorie delle cose partiche, dice che l'imperio romano non montò alla grandezza, nella quale si vide, con la felicità, ma con la fortezza, e con la patienza nelle cose aspere. Il medesimo scrive, che maravigliandosi i fratelli d'Eumene, re d'Asia, ch'egli non si curasse d'apparentarsi con Antioco, re di tanta potenza e grandezza, rispose, che nol faceva, perché a quel soprastava una grossa guerra co' Romani, della quale essi restarebbono alla fine vincitori; non per grandezza di tesori, ma per generosità d'animo e per toleranza di fatiche, e di Cesare, che fu quasi fenice tra guerrieri, scrive Svetonio, ch'egli fu, <quote lang="lat">laboris ultra fidem patiens;</quote> patiente sopra ogni stima della fatica e del travaglio. </p>
</div3>
<div3>
<head>Degli eccellenti nell'arte militare.</head>
<p>L'arte di un capitano in sei cose si può impiegare, che sono il marciare, l'alloggiare, il combattere, l'oppugnare, l'assediare et il difendere una piazza, nelle quali tutte cose fu rarissimo Giulio Cesare, perché il valor suo in difender un luogo (del qual dubiterà forse alcuno) si vide nella difesa così memorabile, ch'egli fece prima del suo campo, sotto Alessia, e poi di quella parte della città di Alessandria, ove egli era alloggiato, contra le forze, e gli sforzi degli Egittii. Lode propria di Cesare, fu la sua eccellenza in ogni parte della militia et in tutto il mestier dell'arme. In particolare, Filopemene (come dice Livio), <quote lang="lat">erat praecipuae in ducendo agmine, locisque capiendis solertiae, atque usus,</quote> cioè egli era di singolar solertia, e pratica nel marciare e nell'alloggiare. Marciando Filopemene per alcuni passi disaventagiosi in un subito vi sopragiunse Nabide: la qual cosa mise tanto spavento agli Achei, che per ritrovarsi eglino in luoghi malagevoli, e posti nelle forze de' nimici, s'erano disperati di potersi salvare. Fermatosi dunque esso alquanto, e considerato il sito del luogo, mostrò che l'arte e la scienza d'ordinar le schiere nelle cose di guerra, fanno il tutto. Perché movendo a poco a poco la falange, e accomodandola al sito del luogo, si levò senza tumulto di pericolo; e poi assaltando i nimici, li mise in rotta. Annibale dà a Pirro tre lodi, <quote lang="lat">castrametari primum docuisse, neminem elegantius loca caepisse, praesidia disposuisse:</quote> cioè ch'egli fu il primo, che insegnasse l'arte della castramentatione, e che nissuno con più destrezza prese i siti vantaggiosi et vi dispose i presidii. Plutarco aggiunge, che egli fu stimato similissimo ad Alessandro Magno nella veemenza del volto, e nella prestezza delle mani, ma ciò non appartiene a questo luogo.</p>
<p>Di T. Manlio Torquato laude propria fu, che in quella giornata, nella quale egli debellò i Latini, e gli animi et i nemici stimassino, che la vittoria non potesse mancare a quella parte, di cui egli fosse stato capo. Così accortamente ordinò egli le squadre, dispose i sussidii, governò il fatto d'arme, e tutta l'impresa. Non minor elogio di Papirio Cursore fu quello, che scrive Livio, che se i soldati, che non volsero vincere, avessino secondato la sua prudenza, averebbono senza dubbio debellato i Sanniti: in luogo così vantaggioso ordinò egli la battaglia, e con tali sussidii e con tante arte militare la stabilì, e afforzò. Ove è cosa degna di considerazione, quanto conto facessero i Romani dei sussidii nelle battaglie, perché in molti luoghi di Livio si veggono lodare, e biasimare diversi capitani, per aver o non aver stabilito la battaglia co' sussidii. Onde G. Giulio tribuno, volendo far palese la trascuratezza di G. Sempronio, console, stato rotto da' nimici, <quote lang="lat">tempanium equitem vocari iussit, coramque eis, Sexte Tempani, inquit, quaero abs te, arbitreris ne C. Sempronium Consulem, aut in tempore pugnam inisse, aut firmasse subsidiis aciem?</quote> Cioè, Sesto Tempanio, io ti dimando se tu stimi, che Sempronio abbia combattutto con buona occasione o afforzato co' debiti sussidii la battaglia; e Livio dice, che egli combatté <quote lang="lat">incaute, inconsulteque,</quote> perché? <quote lang="lat">Non subsidiis firmata acie, non equite apte locato,</quote> con ciò sia cosa che non è parte alcuna più necessaria a un general d'essercito che l'antivedere gl'inconvenienti, e i disordini, che in un fatto d'arme possono avvenire, e porvi rimedio e riparo. Il che si fa co' sussidii, e co' soccorsi opportunamente disposti, come si vide nella giornata di Farfaglia, ove i sussidii diedero la vittoria a Cesare. Vegetio scrive, che gli Spartani furono inventori di ciò: e che i Cartaginesi e i Romani gli imitarono poi. Ma ritornando a proposito, di Amilcare Cartaginese scrive Polibio, ch'egli era non meno accorto in conoscere il tempo d'assaltar l'inimico, e di vincere, che di ritirarsi e cedere. </p>
</div3>
<div3>
<head>Degli eccellenti in farsi obedire.</head>
<p>Plutarco vuole, che l'uffitio principale di un capitano sia l'acquistar l'affettione, con l'obedienza dei soldati, il che famosi personaggi hanno fatto diversamente. Mario conseguì con ciò l'essempio, con ciò sia ch'egli non faceva nelle fatiche e ne' travagi differenza tra sé et un fantaccino privato, con che si rendeva i soldati ugualmente amorevoli et obedienti, perché il superiore, che si pareggia ne' disagi agli inferiori, pare che renda ogni travaglio e pericolo volontario, e che tolga via la forza e la necessità, e più sodisfattione ricevono i soldati da un generale, che partecipa con esso loro delle fatiche e de' travagli, che da colui, che comparte loro gli onori e i premii. <quote><foreign lang="lat">Facta mea</foreign> <seg type="inciso">(diceva Valerio Corvino)</seg> <foreign lang="lat">non dicta, vos milites sequi volo: nec disciplinam modo, sed etiam exemplum a me petere,</foreign></quote> cioè: «Io voglio, soldati, che poniate mente non alle parole ma all'opere mie, e che pigliate da me non solo la disciplina, ma l'essempio ancora».</p>
<p>Di Annibale si meravigliano tutti, come egli reggesse un essercito, composto di tante e tanto varie nationi così quietamente, e con somma obedienza, non pur nelle prosperità, ma nell'aversità ancora. Il che però procedeva dalla molta riputazione, alla quale era, con la grandezza delle opere preclare, salito.</p>
<p>Viriato mantenne per parecchi anni un grosso essercito, composto di diverse nationi, senza seditione o rumore alcuno, anzi con somma obedienza e pace, solo col distribuir ugualmente la preda. Et al medesimo modo, Giorgio Castriotto, prencipe chiarissimo d'Albania, si rese le sue genti di guerra meravigliosamente affetionate, e fedeli.</p>
<p>Di Sertorio, scrive A. Gellio, che se bene egli aveva un campo composto di varie nationi, e se bene egli fu più di una volta vinto in battaglia, nissuno però l'abbandonò mai, o mutò fede.</p>
<p>Plutarco scrive che Catone Uticense, sendo tribuno di soldati, si acquistò gloria apo l'essercito con benivolenza, perché egli era il primo, che metteva la mano a far ciò, che comandava; e nel vestire, mangiare, caminare, non faceva differenza tra sé e un minimo soldato.</p>
<p>Cesare si fece amare da suoi con la molta cura, ch'egli si prendeva della salute e dell'interesse loro. Doppo la stragge di Sabino, si lasciò crescere la barba, et i capegli sin a tanto, che l'ebbe vendicata. In Spagna, scongiurato da' soldati a contentarsi, ch'essi passassino il Sicore, fiume rapidissimo, a guazzo, egli prima di consentir ciò, scelse i deboli d'animo e di forze e li lasciò a guardia degli alloggiamenti e benché potesse combattere con sicurezza della vittoria, nol volse fare per non parer prodigo della vita, e del sangue de' soldati, né si mise mai ad impresa alcuna, senza far prima una buona provisione di formenti, come s'egli avesse avuto da pascer la sua famiglia. Donava tanto largamente a' benemeriti, che non pareva fosse padrone delle sue ricchezze, ma dispensatore.</p>
<p>Fu anche notabile la benevolenza de' soldati verso M. Antonio, massime nell'impresa contra Parti: ove preferivano universalmente la gloria di lui all'interesse, anzi alla vita propria. Le cagioni di ciò erano (come riferisce Appiano) molte: la nobiltà, l'eloquenza, la beneficenza, e l'affabilità, che egli usava scherzando e praticando con tutti. Ma con nissuna cosa legava più strettamente gli animi, che con la compassione verso i malati, e i feriti, ch'egli visitava a uno a uno e consolava. All'incontro Lucullo, capitano per altro eccellente, perdé l'obedienza dell'essercito, perché non solamente non era molto affabile co' soldati, ma non mostrava di far conto degli uffitiali, che erano del resto suoi pari.</p>
<p>Giulio Agricola, <quote><foreign lang="lat">caritatem</foreign> <seg type="inciso">(come dice Tacito)</seg> <foreign lang="lat">paraverat loco auctoritatis</foreign></quote>, cioè, si aveva acquistato la benivolenza dei soldati invece dell'auttorità.</p>
<p>Adriano si rese affettionatissimi (dice Sartiano) i soldati in due modi: cioè, con l'aver cura grandissima della salute e del ben loro, e con una larghissima beneficenza.</p>
<p>Fu anche sommamente amato dai soldati Probo imperatore; rende di ciò la ragione Vaspico, <quote lang="lat">neque enim unquam ille passus est peccare militem,</quote> e poco appresso,<quote lang="lat"> milites otiosos nunquam est passus.</quote></p>
<p>Altri non si curando di esser amati, si procacciarono l'obedienza non con l'amorevolezza, ma con la severità, con ciò sia che fa di mestieri (diceva Clearco) che il soldato abbia più temenza del suo capitano, che del nemico. Onde Camillo andato all'impresa di Veio, prima d'ogni cosa, punì severamente quelli che avevano in quel terrore voltato le spalle a' nemici, <quote lang="lat">effecitque ne hostis maxime timendus militi esset.</quote> Scipione Numantino soleva spesse volte dire, che i capitani facili, et indulgenti erano utili ai nemici, e se bene pare che siano cari ai soldati, riescono alla fine disprezzabili. Al contrario, i duri e severi gli hanno più presti e più pronti ai bisogni et è veramente così perché la famigliarità partorisce disprezzo e la severità rispetto. E sì come sono più salubri le medicine amare che le dolci, così è più utile il governo severo, che il piacevole e ciò è vero non meno nelle cose politiche, che nelle militari, e la ragione si è perché le maniere di farsi amare non sono così sicure, come quelle di farsi temere, e non è così facil cosa, che uno si faccia amare come temere da tutto un popolo o da tutto un essercito, perché l'amore è in potestà di chi ama, ma il timore è in mano di chi si fa temere. In questa parte fu eccellente T. Manlio Torquato, dalla cui severità ebbero nome gli imperii manliani; e non meno Papirio Cursore. <quote lang="lat">Vis erat in eo viro imperii ingens pariter in socios, civesque.</quote> Et il medesimo Livio chiama Postumio Tiberio, <quote lang="lat">severissimi imperii virum.</quote></p>
<p>Corbulone fu così severo, e terribile, che avendo fatto andar bando, che i soldati facessero tutti gli uffitii militari, diurni e notturni con l'arme in dosso, <quote lang="lat">ferunt militem, quia vallum non accinctus, atque alium quia pugione tantum accinctus, foderet, morte punitos,</quote> cioè, dicono, che fu punito di morte uno perché lavorava alle trincee senza arme, e un altro perché non aveva altro che il pugnale, e soggiunse Tacito, che questo terrore accrebbe il valore ai Romani e scemò la ferocia a barbari.</p>
<p>Flavio Vopisco scrive d'Aureliano, che fu così temuto da' soldati, <quote lang="lat">ut sub eo postea quam semel cum ingenti severitate castrensia peccata correxit, nemo peccarit.</quote></p>
<p>Vale assaissimo per farsi prontamente ubidire, l'eloquenza militare: nella quale Cesare (come scrive Svetonio) o pareggiò o avanzò tutti quelli che furono inanzi a lui. Fu anche eloquente Scipione: onde Cicerone attesta, che se bene era così bel dicitore, come Lelio, nondimeno, perché l'uomo difficilmente comporta, che uno sia eccellente in più cose, concedendo a lui la lode militare, attribuivano a Lelio quest'altra dell'eloquenza. Valse tra' moderni capitani molto nell'eloquenza Giorgio Scanderebecco, di cui si legge, che quando usciva fuora armato, con allegrezza meravigliosi d'occhi e con animoso parlare, infiammava di tal sorte, in ogni difficil impresa i soldati, che li rendeva non pur arditi, e coraggiosi, ma feroci e spezzatori d'ogni pericolo e della morte stessa.</p>
<p>Ma il principal fondamento dell'obedienza si è l'auttorità e la riputatione, la quale non sempre procede dalla vittoria, ma per lo più dalla grandezza dell'animo, e del valore, e dalle altre qualità di un capitano. Onde veggiamo alcuni esser riusciti maggiori nelle cose avverse, che alcuni altri nelle prospere. Di Annibale dice T. Livio, <quote lang="lat">nescio an admirabilior in adversis, quam in secundis rebus fuent,</quote> tale che Mitridate re di Ponto, di cui dice Iustino, che e gli, benché vinto da Silla, da Lucullo e da Pompeo, si portò in maniera, <quote lang="lat">ut maior, clariorque resurgeret in restaurando praelio, damnisque, suis terribilior redderetur.</quote> Ristorava la guerra con più forze, e più gloria e risorgeva doppo le rotte e disdette più terribili.</p>
<p>Cecinna (come dice Tacito) si aveva conciliato l'affettione e gli studii dei soldati col fiore e gratia dell'età ancor giovinile e fresca, con l'altezza della persona, con la grandezza immoderata dell'animo, con un parlar presto, e concitato e con un caminare altiero e pettoruto.</p>
<p>Appiano chiama M. Antonio uomo intrepido ne' pericoli. Tra i moderni, par che tale sia stato Alfonso, re d'Aragona, con ciò sia, benché egli restasse nell'impresa del regno di Napoli talora vinto; non però si perdé mai di animo, o discapitò mai di riputatione: anzi e maggiore e più chiaro di se stesso riuscito, vinse finalmente ogni contrasto, e si fece padrone di quel nobilissimo regno. Tra' capitani minori non fu alcuno a cui le cose avverse togliessino meno di fama, e di riputatione, che Nicolò Picinino, onde le vittorie gli erano ascritte a virtù, e le disdette a mala fortuna. Bartolameo di Alviano, dove fu principale, rimase forse sempre perdente, né gli mancò però mai il seguito, e l'affettione dei soldati, che l'onorarono straordinariamente, anche doppo morte.</p>
<p>Ma non è stato alcuno, che non vincendo mai giornata, anzi perdendole tutte, meglio di Pietro Strozzo si sostentasse, e mantenesse in credito et in grado. Il che procedeva dalla grandezza dell'animo e della bravura militare, grata ai soldati, anche nelle cose avverse. </p>
</div3>
<div3>
<head>Degli eccellenti nella sodezza.</head>
<p>Di Q. Fabio Massimo fu propria una certa fermezza di animo e di senno et un governarsi per ragione e giuditio. Non stimava egli, ove n'andava l'interesse pubblico, e la salute della patria, le parole altrui; né si curava, che la cautela fosse chiamata timidità, o la consideratione tardanza, o la disciplina dapocaggine: et voleva esser anzi temuto dal savio nemico, che lodato da' pazzi cittadini. Ma non si può meglio esprimere il giuditio, e la ragione, ch'egli usava nella guerra, che con le parole da lui dette a L. Paolo: <quote lang="lat">tuae potestatis semper tu, tuaque omnia sint, armatus, intentusque sis: neque occasioni tuae desis, neque suam occasionem hosti des. Omnia non properanti, clara, certaque erunt, festinatio improvida est et caeca.</quote> Cioè, sii sempre padrone di te, e delle cose tue; sii armato e desto, non mancare l'occasion tua e non porgere la sua all'aversario. Se non ti affretterai, ogni cosa ti sarà chiara e certa. La fretta è improvida e cieca. E Paolo Emilio, <quote lang="lat">neque enim omnes tam firmi, et constantis animi contra adversum rumorem possunt esse, quam Fabius fuit, qui suum imperium minui, per vanitatem populi maluit, quam fecunda fama, male rem gerere.</quote> Cioè non tutti sono d'animo così saldo contra i rumori e le voci del popolazzo, come fu Q. Fabio, il quale volle più tosto lasciarsi indegnamente scemar l'autorità e l'imperio, che governarsi male per sodisfar al volgo. Credo che Fabio imitasse Pericle, capitano ateniese, molto sodo e fermo, e che col temporeggiare difese saviamente la sua patria dai Lacedemonii.</p>
<p>Di Svetonio Paolino scrisse Tacito, <quote lang="lat">cunctator natura, ut cui cauta potius consilia cum ratione, quam prospera ex casu placerent,</quote> cioè, era per natura contatore, come quello che voleva governarsi più tosto cautamente con ragione, che prosperamente a caso.</p>
<p>Molto simili a Fabio furono ai tempi nostri Prospero Colonna e Francesco Maria, duca d'Urbino, e Ferdinando di Toledo, duca d'Alba; con ciò sia cosa, che cosa comune a questi tre eccellenti personaggi fu il non pescar con rete d'oro, il non commettersi al caso, il non arrischiar il certo per l'incerto, il non fidarsi di soldati nuovi contra veterani e di militia tumultuaria contra esserciti ordinati. Ma di Prospero Colonna fu proprio il non voler stravincere; di Francesco Maria, il non voler vincere inanzi al tempo; del duca d'Alba, il voler vincere più con l'occasione che con l'arme, e con l'arte, che con l'ardire. Non deve però alcuno stimare, che ciò nascesse da timidità: perché (oltre che un tal sospetto non cade in personaggi di tanta eminenza) chi fu mai più generoso di Prospero Colonna, quando volse che la retroguardia, che egli guidava, fosse l'avanguardia? E di Francesco Maria, quando egli si mise alla ricuperatione del suo Stato et vi fece prodezze d'inestimabile ardimento? E del duca d'Alba, quando in Portogallo si fè portar in sedia alla battaglia? Questa fermezza di animo e di consiglio della quale parliamo mancò a Pompeio. Con ciò sia, che conoscendo egli, che non aveva forze uguali a Cesare, perché l'essercito suo era di soldati nuovi e collettitii, quel di Cesare di gente invecchiata nelle vittorie et travagliosa et abbondando dall'altra parte egli di vettovaglie e patendone sommamente Cesare, con tutto ciò, si lasciò, per importunità o per vane ragioni degli amici, condurre a far giornata. Onde il duca d'Alba, avendo ciò letto in Lucano, mise di sua mano nella margine di quel poeta, che Pompeo era stato vinto due volte: l'una dai suoi, l'altra dagli avversari.</p>
<p>Alcuni altri, non si fidando, per l'incertezza de' successi dell'arme, hanno maneggiato le loro imprese più col negotio, che col ferro. Tal fu Cimone ateniese (come scrive Plutarco) non con forza, o con arme, ma con arte e con negotio acquistò alla sua patria il prencipato della Grecia: tal fu Asdrubale Cartaginese.</p>
<p><quote lang="lat">Mirae artis in solicitandis gentibus, imperioque iungendis suo. Plura consilio, quam vi gerens, auspiciis regulorum, magis conciliandis per amicitiam Principum novis gentibus, quam bello, aut armis rem Cartaginensem auxit.</quote> Cioè usava arte meravigliosa in sollicitar i popoli e in aggiungerli al suo imperio, faceva più cose col consiglio, che con l'arme, e valendosi dell'opera dei prencipi di Spagna, più per via d'amicitie, che di guerra, accrebbe lo Stato dei Cartaginesi.</p>
<p>Non fu privo di questa arte neanche Pirro, di cui disse Annibale, <quote lang="lat">artem etiam conciliandi sibi homines eam habuisse, ut Italiae gentes Regis externi, quam P. R. tandiu Principis in ea terra, imperium mallent:</quote> cioè, che egli fu tanto destro in conciliarsi gli animi de' popoli, che gli Italiani volsero più tosto star sotto un re forastiero, che sotto il popolo di Roma, che già tanto tempo ne era principe. Tali furono Augusto, e Tiberio Cesare, e Ludovico undecimo re di Francia.</p>
<p>Augusto Cesare, <quote lang="lat">nihil minus in imperfecto duce, quam festinationem, temeritatemque convenire arbitrabatur,</quote> e stimava, che non si dovesse né imprender guerra, né far battaglia, ove la speranza dell'utile non fosse molto maggiore, che la tema del danno, e diceva che quelli, che cercano una picciola utilità con gran pericolo, erano simili a chi pescasse con un amo d'oro, la cui perdita non può aver ricompensa. Di Tiberio scrive Svetonio, che <quote lang="lat">minimum fortunae, casibusque permittebat,</quote> e che non imprendeva guerra se non spinto da necessità, e con molta maturezza, e che teneva li re sospetti, e mal affetti in obedienza et in pace, più con arte, che con forza, il perché egli si vantava <quote lang="lat">Senovies a Divo Augusto in Germaniam missum, plura consilio, quam vi perfecisse,</quote> e in un altro luogo, stava più allegro, dice Tacito, <quote lang="lat">quia pacem sapientia firmasset, quam si bellum per acies confecisset.</quote> Ludovico non aveva l'occhio più aperto a cosa alcuna, che a non rimettersi alla discrettione della fortuna; si valeva dell'astutia, più che della forza, e della simulatione più, che di qualunque altra cosa. Et a questa maniera egli si mantenne in grandissime turbolenze, e travagli, ferma la corona di Francia in testa et invero di molto maggior importanza è l'operare con ingegno e con arte secreta, che con impeto e con forza manifesta. I fiumi più grossi, e più profondi sono anche più quieti, e di minor romore e la natura conduce le quercie e le abeti, i pini e i cedri a somma altezza, e gli elefanti, e l'altre cose tutte alla loro perfettione, insensibilmente. Sì che tu vedi le piante alte, e grandi a meraviglia, e gli animali belli, e compiti affatto, senza che tu abbi mai potuto vedere il modo e Dio istesso muove e governa il mondo con un silentio ammirando e con una secretezza imperscrutabile. </p>
</div3>
<div3>
<head>Degli eccellenti nella diligenza e nell'industria.</head>
<p>Polibio vuole, che la principal virtù di Scipione Africano fosse l'industria e la destrezza, la quale fu veramente in lui meravigliosa, perché con questa egli si fece stimare figliuolo di Giove e ne rese i suoi soldati arditissimi nell'imprese, con la medesima si conciliò gli animi degli Spagnuoli, di Massinissa, e di Siface, ottenne dal senato l'impresa d'Africa, menò seco in Sicilia settemila venturieri, mise in ordine quella valorosa banda di trecento cavalli a spese della nobiltà siciliana, fabricò e fornì di tutto punto senza spesa della republica una grossa armata. Con la medesima non solamente si purgò delle calonnie de' suoi emoli, ma fè stupire, con la mostra dell'apparato terrestre e navale, quelli, che erano stati mandati da Roma per vedere, se le querele, date contra lui fossero vere o false, valendosi in sua difesa, non delle parole (cosa ordinaria, e commune) ma de' fatti. Con la medesima ottenne la provincia d'Asia a suo fratello, con la medesima fece che il popolo romano, abbandonando i tribuni, e gli accusatori suoi, n'andasse seco a render gratie alli dei, della vittoria avuta da lui contra Annibale. Iustino chiama Filopomene, <quote lang="lat">insignis industriae virum.</quote> Sallustio attribuisce anche a L. Silla una meravigliosa industria. <quote lang="lat">Atque illi</quote> (dice) <quote lang="lat">felicissimo omnium ante civilem victoriam, nunquam super industriam fortuna fuit: multique dubitavere, fortior, an felicior esset.</quote> Cioè, la fortuna non fu mai maggiore in lui, che l'industria, e molti dubitarono, qual fosse in lui più grande, il valore o la felicità, e gli aggiunge una incredibile profondità d'ingegno, e d'animo in simolare et in cuoprire i suoi dissegni. <quote lang="lat">Ad simulanda consilia altitudo animi incredibilis.</quote></p>
<p>Non industria, ma diligenza singolare fu (come vuol Probo) in Conone. <quote lang="lat">Et prudens rei militaris et diligens erat imperii.</quote></p>
<p>E non minore (come vuol Plutarco) in Paolo Emilio; con ciò sia che egli nell'imprese non lasciava cosa alcuna intentata, la qual lode ha meritato tra' moderni, Ferdinando marchese di Pescara, imperò che egli, con una diligenza indefessa, condusse a fine diverse imprese, e in particolare quella, nella quale restò prigione Francesco re di Francia.</p>
<p>Et invero, <quote lang="lat">in bello nihil tam leve est, quod non magnae interdum rei momentum faciat.</quote></p>
<p>Ma qual differenza è tra l'industria, e la diligenza? Che in quella ha più parte l'ingegno, e'l giuditio, in questa più la fatica, e l'opra, quella si occupa in cose grandi e d'importanza, questa discende a ogni circostanza. Temperò l'industria e la diligenza insieme M. Catone, del qual scrive Livio, che fu d'animo e d'ingegno così vigoroso, ch'egli non pur pensava et ordinava quel, che faceva di mestiero, ma di molte cose egli medesimo era essecutore. Al che aveva egli animo e corpo proportionato, <quote lang="lat">in parsimonia, in patientia laboris, periculisque forrei prope corporis, animique.</quote>  </p>
</div3>
<div3>
<head>Degli eccellenti nella bravura.</head>
<p>L'invitta bravura di M. Marcello non si può meglio esprimere, che con le parole di Annibale, perché essendo stato Marcello vinto in un fatto d'arme da lui, egli con tutto ciò, il dì seguente, fu il primo a uscir in campagna et a presentarli la battaglia. Allora Annibale, <quote lang="lat">cum eo nimirum nobis hoste res est, qui nec bonam, nec malam ferre fortunam potest, seu vicit, ferociter instat victis, seu victus est, instaurat cum victoribus certamen,</quote> cioè, noi abbiamo a fare per quel, ch'io veggo, con un uomo, che non si contenta della buona, né sa cedere alla contraria fortuna, se egli vince incalza ferocemente i vinti, se è vinto, rinuova la pugna co' vincitori.</p>
<p>I Lacedemonii non solevano mai domandare del numero de' nimici: ma dove fossino accampati.</p>
<p>Gli Ateniesi (dice Tucidide) confidati più nel buon consiglio, che nella fortuna, e combattendo con più ardire, che forze, sconfissero esserciti grossissimi di barbari.</p>
<p>Gran bravura de' Romani fu quella che avendo saputo in mezo dei travagli della guerra punica, che Filippo re di Macedonia si era con Annibale a lor danni collegato, tanto mancò, che si perdessino d'animo, <quote lang="lat">ut exemplo agitaretur, quemadmodum ultro inferendo bello, averterent ad Italiam hostem.</quote>  </p>
</div3>
<div3>
<head>Degli eccellenti nell'efficacia.</head>
<p>Nella guerra, come in ogni altro negotio d'importanza, tre cose si ricercano, consultatione, determinatione, efficacia, nella quale efficacia fu eccellente M. Agrippa e Settimio Severo. Di questo imperatore scrive Erodiano, che fu pronto nel ritrovare et veemente nell'essequire le cose deliberate, e del medesimo dice Aurelio Vittore, che fu d'ingegno acre, e perseverante sin alla fine, nelle cose una volta intraprese. Di Agrippa dice Patercolo, <quote lang="lat">per omnia extra dilationes positus, consultisque facta coniungens:</quote> cioè, egli era in ogni cosa risoluto, e congiungeva i fatti co' consulti. Appio Claudio essortando il popolo romano alla continuatione dell'assedio di Veio, <quote lang="lat">hic sit terror</quote> (dice) <quote lang="lat">nominis nostri, ut exercitum Romanum non taedium longinque oppugnationis, non vis hyemis ab Urbe, circumsessa semel, amovere possit: nec finem ullum alium belli, quam victoram noverit: nec impetu potius bella, quam perseverantia gerat.</quote> Cioè, questo sia il terrore del nostro nome, che né tedio di lunga oppognatione, né rigor d'inverno abbia forza di rimuovere l'essercito romano dalle mura d'una città, a cui si sia messo una volta intorno; e che non conosca altro fine della guerra che la vittoria; né si governi nell'imprese più tosto con impeto, che con costanza. </p>
</div3>
<div3>
<head>Degli eccellenti nella celerità.</head>
<p>Non è cosa, che sia nella militia di più importanza, che la celerità: perché questa toglie a' nimici il tempo di conoscer il pericolo, e di ripararvi, confonde loro il giuditio, e lega le mani, e fa che i colpi vengano lor addosso all'improviso. Furono, in questa parte, eccellentissimi Alessandro e Cesare. Il che si può comprendere da questo, che l'uno e l'altro vinse il mondo in tredici anni. Ma in particolare di Alessandro dice Q. Curtio, <quote lang="lat">nullam virtutem Regis istius magis quam celeritatem laudaverim,</quote> cioè, non è virtù di questo re, degna di più lode, che la celerità. Di Cesare scrive Svetonio, che egli usò tanta prestezza nell'imprese, <quote lang="lat">ut per saepe nuncios de se praevenerit;</quote> et Appiano afferma, ch'egli si valeva più nelle guerre, della celerità e dell'ardire, che de' grandi apparecchi, e provedimenti.</p>
<p>Le cagioni della prestezza di Cesare erano molte. L'una fu la vivacità dell'animo, e la prontezza dell'ingegno, che in lui fu mirabile; con questa egli prevedeva, e provedeva a tutto ciò, che faceva di mestieri per l'impresa, che egli maneggiava. L'altra cagione era la prontezza de' soldati in ubidirlo, et in servirlo, la qual prontezza nasceva da' buoni trattamenti, ch'egli lor faceva nel pagarli e premiarli e nel tenerli sodisfatti e contenti, dall'essempio che egli dava loro nelle fatiche, e ne' pericoli, dalla meraviglia del suo valore, e dell'amore infinito, che perciò li portavano. Onde nella circonvallatione prima di Avarico, e poi di Pompeo, patirono spontaneamente per amor di lui travagli, penuria, fame incredibile, e nella disdetta di Durazzo, essi medesimi domandarono di esser castigati e puniti. Ora, avendo egli l'essercito così affetionato e pronto, il maneggiava e'l conduceva senza difficoltà, ovunque bisognava. La terza cagione della sua celerità, era la provisione di tutto ciò, che faceva di mestieri all'impresa, le vettovaglie, le machine, gli instromenti per far ogni opra, i fabri, gl'ingegneri, e gli altri apparecchi; per mancamento de' quali i capitani sono oggidì forzati a fermarsi a mezo il corso della guerra o a tralasciar l'impresa o a metterla in pericolo. La quarta era l'intelligenza dell'arte, e del mestier dell'arme. Con ciò sia che egli non perdeva tempo in cose impertinenti, o di poco rilievo, ma s'impiegava in quello, in che consisteva l'importanza, e la somma delle cose. Se il nimico era in campagna, cercava, se si conosceva vantaggio, di venir al fatto d'arme, se non poteva ciò conseguire, l'assaltava negli alloggiamenti (come assaltò Ariovisto) o lo circonvallava (come Vergingetorige, e Pompeo). Ma nell'impresa contra Pompeo, non si può dire quanta arte egli usasse per dar presto fine alla guerra. Prima li tolse la riputatione e'l credito, col cacciarlo d'Italia, e poi gli tolse le forze principali, con privarlo degli esserciti di Spagna. Ma restava Pompeo ancor superiore a lui d'armate e di forze maritime: che fa Cesare? Induce Pompeo a combatter seco con le forze terrestri, nelle quali egli (perché l'essercito suo era veterano, e quel di Pompeo nuovo e di poca sperienza) aveva vantaggio, et ad avventurare, con la minor parte del suo potere, tutta la sua fortuna.</p>
<p>Usava poi la celerità prima nel marciare: sì che il più delle volte giungeva adosso a' nemici prima ch'essi avessero avuto pur sentore della sua venuta. In otto giorni giunse da Roma al Rodano, in ventisette da Roma a Ovilcone, terra vicina a Cordova. Non lo ritardava né durezza di stagione, né altezza di neve, né rapidità di fiumi. Passò la Sonna in un giorno, che gli Elvetii non avevano passata in venti dì. Passò d'inverno le Alpi, d'inverno condusse nella Gallia tre legioni, d'inverno navigò da Brindesi a Durazzo, e da Sicilia in Africa. L'usava nelle fabriche dell'armate et in ogni opera militare. In un inverno fece una armata di seicento legni, per l'impresa della Bertagna, in trenta giorni fabricò e fornì di tutto punto dodeci galee contra Marsigliesi. Fece in un giorno un ponte sopra la Sonna, in dieci giorni fece un altro ponte sopra il Reno, in venticinque condusse a perfettione nell'assedio di Avarico, in bastione largo trecento, alto ottanta piedi. L'usava nelle battaglie, perché non rompeva mai il nemico, che non lo spogliasse anco degli alloggiamenti, e non l'abbandonava sin a tanto, che non l'aveva totalmente disfatto, parte di celerità, che mancò ad Alessandro Magno. Con ciò sia ch'egli, avendo vinto Dario nella Cilitia, non li tenne dietro, ma s'intertenne nell'assedio di Tiro, e nel viaggio di Africa. Et intanto Dario mise insieme forze maggiori di prima. Mancò anche ad Annibale, che avendo in tre battaglie vinto i Romani, lasciando Roma in pace, andò perdendo il tempo per l'Abruzzo, e per l'altre parti d'Italia.</p>
<p>Potrei molti essempi della celerità di Cesare allegare, ma in luogo di tutti basterà addurne uno. Con ciò sia che, in un giorno medesimo egli ruppe Pompeo in battaglia campale, prese gli alloggiamenti, assediò le relliquie de' nemici (nel quale assedio deviò un fiume) e li sforzò a far deditione, cosa inestimabile ai tempi nostri. Sì che non è meraviglia, ch'egli in sì pochi anni facesse tante cose, perché il primo anno della guerra gallica, debellò gli Elvetii, e'l re Ariovisto, nel secondo dissipò i Belgi, estirpò i Nervii e gli Avvatici, nel terzo fece un'armata, e con essa vinse i Veneti, e diede il guasto al paese de' Menapii, nel quarto debellò i Germani, entrati nella Gallia, passò in Germania, e poi in Bertagna, nel quinto ritornò all'impresa di Bertagna, con forze maggiori, e la rese tributaria ai Romani, disfece l'essercito degli Eburoni, e liberò Cicerone di assedio, nel sesto prevenne i dissegni che i Nervii et i Senoni facevano di ribellarsi, domò i Menapii, passò la seconda volta il Reno, e si rese formidabile ai Svevi, rovinò gli Eburoni, e gli amici loro, nel settimo espugnò molte piazze forti, tentò Gergovia, prese Avarico, sforzò Vergingetorige, vinto in campagna, a rinchiudersi entro Alessia, ove egli l'assediò, e con esso lui domò tutta la Gallia, nell'ottavo prevenne et tenne cheti et in fedeltà i Biturigi et i Carnuti, domò i Bellovati e prese Usselloduno.</p>
<p>Seguì la guerra civile, ch'egli maneggiò con celerità incredibile. Perché in sessanta giorni ridusse tutta Italia al suo volere, e ne cacciò Pompeo. In quaranta giorni vinse i luogotenenti, e gli esserciti di Pompeo in Spagna e recò a sua divotione tutta quella amplissima provincia. Nel secondo anno della guerra assediò con opere maravigliose e sconfisse in un fatto d'arme Pompeo, in quattro mesi. Quindi passato in Egitto, guerreggiò nove mesi per mare e per terra con gli Alessandrini, vinse in un battaglia et amazzò il re loro, e ridusse il regno al suo volere, e poi quasi folgore mandò in rotta et in rovina il re Farnace, il quinto giorno doppo il suo arrivo, e in quattro ore di battaglia.</p>
<p>In quattro mesi fece guerra con Scipione, e col re Iuba, li distrusse ambedue, e rassettò a sua voglia l'Africa; ricuperò poi in pochi mesi la Spagna, con strage grandissima de' Pompeani. E non ho detto nulla dell'imprese fatte nel medesimo tempo da' suoi capitani, in più luoghi. Fu molto simile a Cesare nella celerità Settimio Severo imperatore: e non meno Aureliano. E tra' moderni Selim re de' Turchi, e Ferrante Cortese, che fu perciò chiamato da' Messicani figliuolo del sole, e Gaston de Fois, che in quindeci giorni liberò Bologna d'assedio, ruppe le genti venetiane a Villafranca e ricuperò Brescia. Ma per un fatto particolare molto celebre fu per la celerità quel di Claudio Nerone, col qual egli ingannò Annibale, e disfece Asdrubale.</p>
<p>Di gran fama fu anche la prestezza con la quale Totila oppresse Vitaliano. Stava Totila all'assedio di Perugia, ove, avendo inteso che Giovanni Vitaliano aveva liberato i senatori di Roma dalle mani de' Gotti, senza punto pensarvi, tosto con le più spedite genti, che aveva, traversando la Marca, e l'Abruzzo, e la Puglia, si ritrovò improvisamente in Calavria sopra Vitaliano, che non aveva avuto ancor nuova che il nemico fosse partito da Perugia, e l'oppresse. Questo fatto, così tacito e presto, acquistò a Totila fama d'eccellente capitano. Ma non è alcun condottiere, che si debba in questa parte preferire a Semiramide, con ciò sia che avendo ella avuto aviso della ribellione di Babilonia, perché si ritrovava co' capegli in mano e non ne aveva intrecciata se non una parte, con una treccia rinvolta, e l'altra sparsa, si mosse a quella volta, né si volse mai il resto della chioma intrecciare, finché non riebbe quella città. Onde ne le fu in quell'abito una statua bellissima drizzata. </p>
</div3>
<div3>
<head>Degli eccellenti nella sagacità.</head>
<p>La sagacità militare ha quattro parti: l'una si è prevedere i pericoli, e gl'inganni de' nimici, e provedervi. E (come diceva Timoteo del buon capitano) aver occhi non solo nella faccia, ma anco nelle spalle, e come diceva Sertorio, guardarsi non meno di dietro che dinanzi. Nel che fu eccellente Alcibiade, di cui dice Probo, <quote lang="lat">erat ea sagacitate, ut decipi non posset, praesertim cum attendisset ad cavendum.</quote> Di Annibale dice Iustino, ch'egli era uomo eccellente in prevedere, e in schivare i pericoli, e che nelle cose prospere non pensava meno alle averse, che nelle averse alle prospere. In questa parte fu anche rarissimo Viriato. Onde Iustino afferma, che gli Spagnuoli se lo elessero per capo, <quote lang="lat">ut cavendi scientem, declinandique peritum,</quote> cioè per l'accortezza sua in schivar i pericoli et in uccellare il nemico; rinnovò questa virtù di guerra poco inanzi l'età nostra, Erasmo da Narni, detto il Gattamelata, perché questi con accorgimento singolare et antivedeva l'arti et i dissegni de' nemici et i pericoli imminenti, e gli schivava; e si trovò egli in necessità, et in frangenti tali, onde non si sarebbe altramente che con sagacità meravigliosa sviluppato.</p>
<p>L'altra parte della sagacità è il sapere valersi dell'occasioni d'ingannar il nemico e di tirarlo nella trappola. E questa fu a giuditio universale propria d'Annibale, che non attaccò quasi mai battaglia, senza uno o più inganni militari. Ma in nissun fatto d'arme si mostrò egli maggior maestro, che in quel di Canne. Con ciò sia cosa che qui, sendo egli di gran lunga inferiore di forze a' Romani, s'aiutò in tal modo con la vivacità dell'ingegno, che ne riportò una vittoria incomparabile. Primieramente, egli indusse forse cinquecento Numidi, che fingendo d'abbandonar lui, passassero nel campo de' Romani, da' quali furono come amici accettati e posti dietro alle squadre loro. Appresso valendosi della qualità del sito, dispose l'essercito suo in modo, ch'egli aveva il sole e'l vento alle spalle e i Romani in faccia, e di più la polvere, della quale erano piene quelle campagne, sollevata dal vento, li feriva talmente negli occhi, e loro empiva la bocca e le nari, che n'erano spesse volte sforzati a volgersi adietro. Intanto i cinquecento Numidi assaltando all'improviso i Romani alle spalle, ne facevano strage grandissima. Sì che non lasciò Annibale cosa alcuna, della quale egli, in una occasione di tanta importanza, non si valesse, e non adoperasse in suo servitio: vento, sole, polvere, inganno. Molto gratiosa fu l'arte, con la quale Carlo Emanuele, duca chiarissimo di Savoia, tirò alla trappola i Francesi nella Moriena, perché avendo egli con poca, ma ben disposta batteria, avuto la Carboniera, ebbe insieme avviso, che le genti del Delfinato, e d'altre parti, s'erano per soccorrerla mosse. Allora egli ordinò, che si continuasse lo sparare dell'artiglieria, acciò che i nimici, credendo che il presidio ancor si tenesse, non desistessino dall'impresa. Vennero a quel zimbello i Francesi, e vi restarono tutti i morti o prigioni.</p>
<p>La terza parte di sagacità si è trovar partito ne' casi improvisi, e via d'uscir di pericolo, cosa che mancò a Sp. Postumio alle forche Caudine o a Ustilio Mancino a Numantia. Ma ben seppe in questa parte ancora Annibale maneggiarsi: con ciò sia che, sendo egli stato condotto da una guida per errore ne' campi stellati, fu da Q. Fabio tra'l fiume e'l monte co' presidii da lui posti in modo rinchiuso, che non bisognava minor astutia della sua per uscirne. Egli aveva in campo, fra l'altra preda fatta per quelle campagne, da duemila buoi. A questi fece egli attaccare alle corna fascitelli di sermenti e d'altre legne secche, e, spingendoli nell'imbrunir dell'aere verso il monte, onde passar voleva, fece a quelle aride fascine appicciar il fuoco e dirizzar i buoi verso il passo guardato da' nemici, con molta fretta. I buoi spaventati dalla fiamma e mal condotti dall'ardore che li penetrava al vivo, cominciarono con muggiti orrendi a imperversare et a correre, come furie, su e giù per le coste di quel monte. Pareva che ogni cosa ardesse e fiammeggiasse e rimbombavano alle strida delle bestie e le valli e tutte quelle contrade. I soldati, che guardavano il passo, restando attoniti e credendo che i nimici avessino preso il sito a lor superiore ove non i nimici, mai buoi arrivati erano et dubitando d'agguati si misero con grandissimo spavento in fuga. Così restò ad Annibale libero il passo. Non credo che si legga stratagemma più astuto e più impensato e da questo e da altri molti essempio, si vede quanto si ingannino quelli i quali <quote lang="lat">credunt militaribus ingeniis subtilitatem deesse.</quote></p>
<p>La quarta parte della sagacità e che ricerca maggior ingegno di tutte è non solo liberar sé di pericolo, ma di voltar ancora il male in bene. Nel che Plutarco scrive, che Sertorio avanzò tutti i capitani de' suoi tempi. Ma Probo preferisce la prontezza, in ciò, di Datami a quante ne furono mai. Perché essendo egli andato sopra i Pissidi, che li avevano amazzato il figliuolo, Metrobarzane, suo suocero, dubitando delle cose del genero, se ne fuggì con la cavalleria, che egli aveva in governo alla volta de' nemici. Chi non si sarebbe in un caso così improviso sgomentato? Ma Datami ne trasse in un subito bene grandissimo. Fece dar voce, che il suocero si fosse di suo ordine mosso et animò i suoi a doverlo tosto seguire. Onde Metrobarzane fu sforzato a combattere contra i Pissidi, che lo tenevano per nimico et a morire in servitio di colui, che egli voleva tradire. <quote><foreign lang="lat">Quo</foreign> <seg type="inciso">(dice Probo)</seg> <foreign lang="lat">neque acutius alicuius Imperatori cogitatum, neque celerius factum.</foreign></quote> Et invero egli avanzò quel di Tullio Ostilio, perché Metio non combattè contra i Fedenati, né aiutò la vittoria dei Romani, come Metrobarzane quella di suo genero. Non fu privo di questa lode Cesare Germanico di cui dice Tacito, <quote lang="lat">consilia, locos, prompta, occulta noverat: actusque hostium in perniciem ipsis vertebat.</quote></p>
<p>Appartiene a questo capo l'accortezza di Temistocle, di cui si legge presso Tucidide, che <quote lang="lat">et die instantibus atque improvisis vere, et de futuris callidissime coniciebat.</quote> Onde egli e previdde che la Grecia non poteva defendersi dalle forze dei barbari, se non per mare et indusse Serse, loro re, a combattere nelle angustie di Salamina e poi a ritirarsi. Sì che, se bene in questa impresa il valore fu commune a tutti i Greci, nondimeno la prudenza fu propria di Temistocle, e come dice Probo, <quote lang="lat">Xerxes victus est magis consilio Temistoclis, quam armis Graeciae.</quote> Trattava egli gravemente le cose, che intraprendeva. Non riposava in cose oscure e dubie, finché non se n'era certificato. Aveva giuditio eccellente nell'elettione de' mezi e di quel che conveniva fare. </p>
</div3>
<div3>
<head>Degli eccellenti nella grandezza delle vittorie.</head>
<p>Le più gloriose vittorie, che i Greci abbino mai riportato dei barbari, furono quelle che Miltiade ebbe a Maratona, Temistocle a Salamina, Pausania a Platea. Della prima dice Probo così, <quote lang="lat">qua pugna nihil adhuc est nobilius. Nulla enim unquam tam parva manus, tantas opes prostravit.</quote> Della seconda dice Plutarco, che né i Greci, né i barbari fecero mai per mare cosa più illustre che la battaglia nella quale Serse, per virtù commune dei Greci, ma per accortezza particolare di Temistocle, rimase sconfitto. Erodoto poi chiama la vittoria di Platea bellissima sopra tutte le altre. Ma tra i fatti dei Greci, Plutarco stima che la vittoria, che i Tebani, condotti da Epaminonda, acquistarono a Leutra de' Lacedemonii fu la più gloriosa che mai acquistasse Greco guerreggiando con Greco. Tra le battaglie de' Romani, molto gloriosa fu quella nella quale Lucullo vinse Tigrane re di Armenia. Con ciò sia che Antioco Filosofo disse, che il sole non aveva ancor visto cosa tale, e Livio scrive, che i Romani non furono mai in nessuna giornata più a' nimici loro inferiori. Ma io non istimo, che i Romani ottenessino mai vittorie, ove maggior virtù mostrassino, che quelle che T. Manlio ebbe de' Latini e P. Scipione di Annibale. Tra le battaglie moderne sommamente celebrata, e da molti anche antiposta alle antiche è quella, nella quale gli Svizzeri con ardimento meraviglioso i Francesi a Novara disfecero. </p>
</div3>
<div3>
<head>Degli eccellenti nella gratia.</head>
<p>Timoleone, nelle sue imprese gloriose, ebbe per compagna una certa agevolezza e gratia. Con ciò sia che (come insegna Plutarco) le cose fatte da Epaminonda, da Agesilao, da Trasibulo, da Pelopida, e da altri, hanno certo splendore misto con difficoltà, e con travaglio. Et in alcuni casi non sono stati senza riprensione e pentimento. Aureliano imperatore diceva, <quote lang="lat">nullam sibi datam a Diis immortalibus sine difficultate et labore victoriam.</quote> Ma nei gesti di Timoleone non vi è cosa, che non sia cospersa d'una certa leggiadria et vaghezza di felice e ben avventurata virtù. Cosa che in pochi capitani si vede e tra i Greci niuno ne participa più che Alcibiade e Cimone e tra i Romani Fabio Rullo e li due Africani.</p>
<trailer>Il fine del primo libro.</trailer>
</div3>
</div2>
<div2 n="Libro II">
<div3 n="Introduzione">
<argument><p rend="sc">DELLE ECCELLENZE DEGLI ANTICHI CAPITANI. LIBRO SECONDO DI GIOVANNI BOTERO BENESE.</p></argument>
<p>L'eccellenza di una cosa in due maniere s'esprime, assolutamente et in paragone di un'altra. Vergilio dimostra la grandezza di Roma nel primo modo, con quelle parole:
<quote lang="lat"><lg><l>Illa inclyta Roma</l>
<l>imperium terris, animos aequabit Olympo.</l></lg></quote>
Nel secondo con quelle
<quote lang="lat"><lg><l>Tantum alias inter caput extulit urbes.</l>
<l>Quantum lenta solent inter viburna cupressi.</l></lg></quote>
</p>
<p>Or avendo noi dichiarato l'eccellenza assoluta degli antichi capitani nel libro antecedente, resta che dichiariamo la comparata. Il che faremo con tre paralleli, l'uno sarà di Alessandro Magno e di Cesare, l'altro di Annibale e di Scipione e'l terzo di Scipione e'l Gran Capitano. </p>
</div3>
<div3>
<head>Comparatione tra Alessandro Magno e Cesare.</head>
<p>La comparatione tra Alessandro Magno e Cesare sarebbe impresa degna di un personaggio eccellente nel mestier dell'arme et in tutta l'arte della guerra. Con ciò sia cosa che sendo che questi due famosissimi prencipi sono stimati, con molta ragione, lumi della militia, non può dar giuditio perfetto del valore e delle loro attioni chi non è consumato in tal professione. Non disdice però anche a chi non ha pratica di guerra il dirne il suo parere, perché l'istoria, madre della prudenza, fa che chi non si è trovato con la persona nei pericoli delle battaglie, ci si trovi con l'animo e vegga quietamente l'ira et il furore, le ferite e le morti degli uomini armati e sì come avviene alle volte, che chi vede giuocare altri alli scacchi, se ben non ha prattica nel giuoco, quanta quelli che giuocano, conosce però alle volte meglio di quelli che pezzo si debba menare o che imboscata drizzare: così non giudica talvolta men bene della guerra un letterato che un soldato. Onde non so con quanto fondamento Annibale biasimasse Formione perché egli avesse discorso in sua presenza dell'arte militare, perché non disconveniva a un uomo di eccellente dottrina discorrere d'una materia posta nella prudenza e giuditio commune. Et inanzi a un capitano, qual era Annibale, non si poteva trattare di soggetto che fosse più a proposito.</p>
<p>Or per venire all'intento nostro, diciamo, che in un capitano si ricercano due cose delle quali l'una si è grandezza d'animo, l'altra ragion di guerra. Grandezza d'animo si ricerca perché le maggiori cose, che si trattino nel mondo, sono le oppugnationi delle città e le giornate campali, gli acquisti dei regni e le vittorie et i trionfi alle quali cose non è possibile, che si accinga chi non ha spirito eccelso e generoso. Onde veggiamo, che i capitani grandi sogliono degenerar da se stessi nella loro vecchiezza perché con gli spiriti e col sangue manca anche in loro la bravura e la veemenza, di che ci fanno fede Lucullo, Pompeo, ma sopra tutto C. Mario, il qual, essendo stato valorosissimo nel vigore della sua età divenne, col progresso degli anni, lento e di poca efficacia. E ciò si vidde nella guerra sociale. Di più, essendo che la guerra è divisa in offesa e difesa (delle quali quella importa molto più che questa, perché nell'offesa si comprende anche la difesa) come assalterai tu uno, che sia pari o anche superiore di forze a te (il che spesse volte è necessario) se tu non sei superiore a lui d'animo, e di cuore? O come è possibile, che soldati condotti da un cervo, facciano opere di leone? E che un timido e vile comandi cose ardite et animose? Deve il capitano aver tanta bravura, che ora con l'eloquenza, ora con l'allegria dell'aspetto, ora con la forza, ora con l'arte, ne renda partecipe tutto l'essercito.</p>
<p>Or questa grandezza d'animo fu in Alessandro et in Cesare meravigliosa ma con questa differenza, che la bravura d'Alessandro convenne più a un soldato che a un capitano, quella di Cesare più a un capitano che a un soldato. Perché Alessandro si cacciò più di una volta in manifesti pericoli della vita senza bisogno o necessità per pura vaghezza d'insanguinar la spada e di menar le mani. Si mise tra i primi nelle battaglie, saltò solo su le mura delle città nemiche, fu finalmente parecchie volte ferito. Il che tanto manca che convenga a un re e capitano d'esserciti che gli Spartani giuditiosamente si astenevano dagli assalti delle città ove un uomo fortissimo può essere da un fanciullo e da una femina amazzato come avenne a Pirro e a Lisandro e a Paride. Molto notabili sono le parole di Timoteo chiarissimo capitano d'Ateniesi, perché vantandosi un altro capitano dei pericoli corsi, e mostrando le ferite ricevute al popolo, egli disse: «E io mi vergogno, che sendo vostro condottiere mi cadde alli di passati appresso un dardo.».</p>
<p>Ma Cesare, se ben non li mancava cuore, non si mise mai in pericolo se non chiamato dalla necessità et in casi urgenti, nei quali egli rimise le battaglie, infrancò i soldati e levò a nemici la vittoria di mano, come si vide nelle giornate contra Nervi e contra i figliuoli di Pompeo e nella disdetta, che egli ricevè a Durazzo, torceva il collo ai soldati che fuggivano e lor mostrava l'inimico con tanta saldezza d'animo, che gli alfieri, ch'esso si sforzava di fermare, gli lasciavano le insegne nelle mani. Al qual proposito T. Livio, descrivendo l'uffitio di un generale ne' frangenti della battaglia, dice così d'Asdrubale. <quote lang="lat">Ille pugnantes hortando, pariterque obuendo pericula, sustinuit; ille fessos, abnuentesque taedio et labore nunc precando, nunc castigando accendit: ille fugientes revocavit, omissamque pugnam aliquid locis restituit.</quote> E Tacito così dice di Primo Antonio <quote lang="lat">nullum in illa trepidatione, Antonius constantis ducis, vel fortissimi militis officium omisit. Occurrere paventibus, retinere cedentes, ubi plurimus labor, unde aliqua spes, consilio, manu, voce insignis hosti, conspicuus suis, eo postremo ardoris provectus est, ut vexillarium fugientem hasta transverberaret: mox raptum vexillum in hostem vertit.</quote> Perché invero, sì come non è uffitio d'architetto o d'ingegniere il murare con le sue mani ma comandare a' muratori, così non è uffitio di capitano il combattere, ma il soprastare a' combattenti, né adoperar il braccio, ma il senno, né il mirar a uccidere un soldato privato di sua mano, ma tutto l'essercito nemico con la sua providenza. E quelli condottieri d'esserciti, ch'entrano ne' pericoli senza bisogno, cercano lode di soldati privati con perdita di lode conveniente a un capitano. E pur, come dice Teofrasto, il capitano deve morir da capitano, non da fantaccino. Giulio Capitolino ciò a barbara temerità ascrive, perché parlando di Massimino imperatore, <quote><foreign lang="lat">habuit</foreign> <seg type="inciso">(scrive)</seg> <foreign lang="lat">hoc barbaricae temeritatis, ut putaret Imperatorem manu etiam sua semper uti debere.</foreign></quote> Cioè pernsava barbaramente, che all'imperator appartenesse il menar anche sempre le mani. Nella quale parte se nissun meritò mai lode, questi fu Aureliano imperatore, che ai suoi dì amazzò novecento e cinquanta persone e nella guerra Sarmatica sola quarantotto.</p>
<p><quote><foreign lang="lat">Divisa</foreign> <seg type="inciso">(dice Primo Antonio)</seg> <foreign lang="lat">inter exercitum ducesque munia. Militibus cupidinem pugnandi convenire; duces providendo, consultando, cunctatione saepius, quam temeritate prodesse.</foreign></quote> E il medesimo chiama la ragione e'l consiglio, arti proprie del capitano. E tanto basti aver detto dell'ardimento di questi due lumi di guerra. </p>
<p>Quanto poi spetta all'arte della guerra, si potrà intendere qual sia maggior o minor guerriero, dai capi seguenti. Primieramente, Alessandro ebbe la sua grandezza per eredità un regno amplissimo, un essercito pieno d'ottimi soldati e di capitani eccellenti, che già aveva domata la Grecia e la Tracia, e messo spavento e terrore all'Asia; ma Cesare arrivò al prencipato di Roma, e del mondo da fortuna privata; e col suo valore s'acquistò seguito, forze e potenza: né riceve da altri l'essercito veterano, ma il fece egli medesimo. Alessandro vinse genti, state già vinte e dome da suo padre, come furono i Greci, o da altri capitani, come furono i popoli d'Asia, da Milciade, Pausania, Cimone, Agesilao; o genti, che non ebbero mai fama di valor militare, come gl'Indiani, e gli Arabi. Onde Alessandro re d'Epiro, suo parente, facendo prova del valor italiano, ebbe a dire, che Alessandro Magno si era incontrato con femine, et egli con uomini. Ma Cesare guerreggiò con popoli, stimati sopra tutti i barbari, in fierezza d'animo, et in valor di guerra: et alcuni non mai tentati da Romani et vinse i medesimi Romani, vincitori del mondo. Di più, Eudemo Ateniese si rideva dell'armi con le quali i Persiani volevano affrontarsi, e s'affrontarono poi con Alessandro, le quali erano frombe et aste abbrustite. Onde egli consigliava a Dario a far provisione di soldati, che usassino armi migliori. E invero, che gente era quella della quale Alessandro, con perdita di trentadue fanti, e di centocinquanta cavalli soli, ne tagliò a pezzi centomila fanti, e diecimila cavalli? Ma Cesare ebbe a guerreggiare con popoli ferocissimi, e benissimo armati. Quello ebbe incontro esserciti maggiori, e più superiori a lui di numero, che Cesare; ma questo gli ebbe più bellicosi e più fieri; e nulla di meno Cesare non ebbe mai esserciti così grossi come Alessandro che all'impresa dell'India condusse centoventimila fanti, e quindecimila cavalli. Alessandro ebbe questo di singolare, che non tentò impresa, che non gli riuscisse. Di Cesare fu propria lode il non aver fatto errore in guerra; e li conviene propriamente quella lode, che Probo ascrive a Isicrate, <quote lang="lat">nusquam culpa male rem gessit; semper consilio vicit.</quote> Nel che Alessandro non può esser scusato, né difeso. </p>
<p>Con ciò sia che, sendo tre parti principali della militia, il marciare, l'alloggiare, e'l combattere; egli commise gravissimi errori in tutte tre. Perché nella Cilicia egli marciando egli entrò nelle fauci di quei monti, con tanto poco avviso, che non seppe a che ascrivere la sua salvezza, se non alla sua felicità. Imperò che non potendo caminare per colà, più di quattro soldati per fila, egli confessava, che i nemici averebbono potuto disfarlo a colpi di sassi. E nel passar del fiume Lico <quote><foreign lang="lat">deleri potuit exercitus,</foreign> <seg type="inciso">(dice C. Curtio)</seg> <foreign lang="lat">si quis ausus esset vincere.</foreign></quote> Entrò in Persia per passi tanto stretti, e pericolosi, che correndoli a dosso i barbari <quote lang="lat">regem non dolor modo, sed etiam pudor temere in illas angustias coniecti exercitus angebat.</quote> Nel paese dei Suscitani, <quote lang="lat">siti exercitum poene perdidit:</quote> sì che essendo poi arrivati i miseri soldati a un fiume, vi lasciarono moltissimi per l'ingordigia del bevere, la vita. <quote lang="lat">Multoque maior horum numerus fuit, quam ullo unquam amiserat praelio.</quote> E come qui si era quasi perduto per la sete; così nell'India non mancò quasi nulla, che non si perdesse per la fame, e pur come (dice Senofonte) non appartien meno al buon capo d'essercito, il provedere i suoi soldati di vettovaglie, che il metterli ben in ordine nelle battaglie. <quote lang="lat">Rex dolore simul, ac pudore anxius, quia causa tantae cladis ipsae esset.</quote></p>
<p>Scrive Plutarco, che di centoventimila fanti, e quindecimila cavalli, menati da lui a quella impresa, non ne rimenò indietro la quarta parte: tanti ne morirono per lo più di fame. Non se n'intendevano molto più di lui i suoi capitani, tra i quali Lisimaco guerreggiando nella Scitia, seppe così bene governarsi, che per non perir di sete, diede sé, e'l suo essercito in potere di Dromichete, re de' Traci. E avendo poi bevuto un poco d'acqua: «Per quanto poca cosa — disse — ho io perduto tanta felicità». Ma quanto Alessandro valesse nell'alloggiare, e nel campeggiare, non si puote conoscere, perché non ebbe a far con gente, che di ciò molto s'intendesse. Ma essendo cose così congiunte il marciare, e'l campeggiare, avendo egli fatto tanti errori in quella parte, non è incredibile, che ne facesse anco molti in questa. Quanto poi al combattere, egli era così desideroso di menar le mani, che poco si ricordava e del grado di re, e dell'uffitio di capitano. Onde egli fu gravissimamente ferito in diverse occasioni; e restò due volte debitore della vita a Clito. Al fiume Granico, egli attaccò la battaglia con tanto disavantaggio di sito (perché egli entrò nel fiume che era grosso e rapido; et i nemici tenevano la riva contraria, che era straripevole e scoscesa) con tanto poco giuditio, che Plutarco dice, che pareva, che egli governasse la guerra più tosto con pazzo furore, che con ragion alcuna di militia. Consigliato da Parmenione a valersi contra l'infinito essercito di Dario del vantaggio della notte, egli non si accorgendo, la prima lode di un capitano esser il valersi più del consiglio che del ferro, rispose giovenilmente, che non voleva rubar la vittoria. Nell'India egli fu il primo, ch'entrasse nella terra di Ossidracano; ove riconosciuto da' nemici, sarebbe restato morto se i capitani che l'intesero, et i soldati, cacciati tra' nemici, non l'avessino soccorso. Che avviso di capitano era, lasciar l'essercito senza governo fuor della terra? Scipione nella pugnatione di Cartagena si portava ben altrimente. <quote lang="lat">Quod plurimum ad accendendos militum animos intererat, testis spectatorque virtutis, atque ignaviae cuiusque adest.</quote> Non doveva Alessandro sapere, che il comandare, e'l soprastare a' combattenti è uffitio molto nobile, e più importante, che non è il saltar un fosso, o'l maneggiar una spada, o'l fare qualche altra cosa tale.</p>
<p>Di più uffitio di buon capitano è più nel non s'esporre senza necessità, a pericoli e nel render con l'arte vani i disegni, e gli sforzi de' nemici, che nel combatter ferocemente, nell'attendere con occhi d'Argo a tutto ciò che succede, e può succedere, nel prevedere e provedere agli accidenti, et ai casi varii che d'ora in ora possono occorrere: nel non lasciar cosa alcuna trascurata presso di sé, né presso gli avversarii sicura, nel supplire con la vigilanza, e col senno suo alla trascuratezza de' suoi, occupati in menar le mani, et in riparare a pericoli presenti et a casi proprii. Come può far una minima parte de' tante, e tante cose colui, che per vaghezza d'onor di un soldato particolare si mette in manifesti pericoli della vita?</p>
<p>Ma <quote lang="lat">quoties,</quote> dice Curtio, <quote lang="lat">illum fortuna a morte revocativit? Quoties temere in pericula vectum, perpetua felicitate protexit?</quote> E altrove <quote lang="lat">cum praesto esset ubique fortuna, temeritas in gloriam cesserat.</quote> E in un altro luogo <quote lang="lat">fatendum est tamen, cum plurimum virtuti debuerit, plus debuisse fortunae, quam solus omnium mortalium in potestate habuit.</quote> Sarebbe senza dubio, andato a male più d'una volta, se l'amor de' soldati, de' quali egli era non solo capitano, ma re, e'l valor de' capitani non l'avesse salvato col rimediar a' suoi disordini, e col sostentar i suoi errori. E se fu degno di biasimo Annibale, perché intertenne i soldati nelle delitie, e nelle morbidezze di Capua, che li snervarono, e corruppero, che si deve dire di Alessandro, che lasciò ingrassare i suoi nelle delicatezze, e nel lusso di Babilonia? <quote lang="lat">Diutius in hac urbe, quam usquam constitit Rex; nec ullus locus disciplinae militari magis nocuit.</quote></p>
<p>All'incontro Cesare con avedimento, et vigilanza incredibile nel marciare, alloggiare, combattere, si governava. E quanto al marciare, egli era in ciò tanto considerato, che non passava fiumi reali, se non per ponti meravigliosi: avendo in ciò la mira non solo alla sicurezza dell'essercito, ma alla riputatione della republica romana. Così passò la Sonna, così il Reno; il che imitò Cesar Germanico, <quote lang="lat">nisi pontibus, praesidiisque impositis dare in discrimen legiones haud Imperatorium ratus.</quote> Non menò mai l'essercito in luoghi pericolosi, e prima di traghettarlo nella Bertagna, volle egli spiare i siti, et i porti, e la navigatione. Onde di lui dice Svetonio quelle mirabili parole, <quote lang="lat">in obeundis expeditionibus dubium cautior, an audentior.</quote> Con quanta arte egli campeggiasse non si può comprendere meglio, che dalla guerra fatta da lui in Ispagna, contra Petreo, et Afranio, capitani vecchi, e di somma sperienza nell'arme. Con ciò sia che egli, con un'arte ammirabile di marciare, e di campeggiare, gli ridusse, in paese loro amico, a tanta necessità, che, se bene avevano un grosso fiume vicino, si morivano per non potersi muovere, di sete. Onde finalmente gli si arresero con le conditioni che a lui piacquero. Marciava con tanto ordine, che col nemico alla coda, o a' fianchi, non ricevé mai danno. Ne' viaggi alloggiava in siti così opportuni, che col vantaggio del luogo ruppe spesse volte i nemici, a' quali era di gran lunga inferiore e di numero e di forze. Ma nell'occasioni, e ne' cimenti delle battaglie, non fu mai uomo, che più acutamente antivedesse tutto ciò, che poteva succedere. Onde, quando anche restò perdente, ciò avenne senza colpa sua, perché a Gergovia il disordine nacque per il troppo ardire dei soldati; per il che egli li riprese gravemente, <quote lang="lat">quod plus se, quam Imperatorem de victoria, atque exitu rerum sentire extimarint.</quote> Et a Durazzo, egli dimostrò all'essercito, <quote lang="lat">quod esset acceptum detrimentum cuiusuis potius, quam suae culpae debere tribui.</quote> Imperò che, sì come non è uffitio di oratore il persuadere: ma il favellare acconciamente per persuadere, e del medico non è uffitio il sanare, ma l'ordinar medicamenti appropriati alla sanità, così non è uffitio di buon capitano il vincere, ma il governarsi con giuditio, e con ragione, atta a vincere. E chi altramente vince, deve saperne grado non al suo sapere, ma al disordine et al poco giudicio de' nemici, o all'ordine et alla pratica et al valor de' suoi soldati. Onde, quando Alessandro condusse l'essercito nel fiume Granico e con tanto disavantaggio combattè co' Persiani, se bene egli vinse i nemici, non fece però uffitio di buon guerriero, perché il modo, che egli tenne, non era proportionato alla vittoria, ma alla perdita. Per il che, l'aver vinto non si può attribuir a lui, ma alla bontà e disciplina de' soldati, e dei capitani, che sostennero, e corresero l'error di lui; o al poco animo, e sapere de' nemici. Il medesimo dico della sua passata per la strettezze di Cilicia, et per il fiume Lico e di tante altre cose, che Q. Curtio, e gli altri scrittori attribuiscono a temerità. Ma Cesare non solo fece uffitio di buon capitano quando vinse, ma quando perdé, perché indirizzò saviamente le cose alla vittoria; e si governò con giudicio, e con accortezza. Onde a Gergovia, mentre che i soldati osservarono i suoi ordini, essi vinsero; ma furono rotti doppo che passarono l'ordine da lui prescritto. Et a Durazzo gli fu interrotta la vittoria dall'errore, e dal disordine de' soldati. Il perché Cesare fu Gran Capitano anche nelle disdette, Alessandro nol fu, alle volte, né anco nelle vittorie.</p>
<p><quote lang="lat">Nihil Marcellus</quote> (dice Livio) <quote lang="lat">ita gerebat, ut aut fortunae, aut temere hosti commissum, dici posset.</quote> E (come dice Plutarco) <quote lang="lat">fortuna id unum hominibus non ausert, quod benefuerit consultum.</quote> Perché la buona risolutione deve esser misurata dalle ragioni, che ti hanno mosso a farla; non dal successo, che ne segue: del quale, perché può avvenire fuor di ogni pensiero umano, e d'ogni ragione, niuno è obligato a render conto. La providenza d'un accorto capitano, ha due parti: l'una mira alla conservatione delle forze, e dell'essercito proprio, l'altra alla destruttione de' nemici. Alessandro mancò nella prima, perché condusse le sue genti in luoghi, ove furono per restar morte, ora di fame, ora di sete, ora di sassate, attaccò la battaglia in luoghi disavantaggiosissimi, menò finalmente dal suo canto i suoi soldati alla beccaria, e pur è in tanta onoranza quel detto del grande Africano, che egli averebbe anzi voluto salvare un cittadino, che amazzare mille nemici. Mancò nella seconda, perché, valendo per la distruttione de' nemici due cose, la forza, e l'ingegno, egli non si valse ordinariamente, che della prima; il che di Cesare non si può dire. Con ciò sia ch'egli ebbe cura delle sue genti come un padre della sua famiglia. Non si mise mai a impresa senza far provisione di vettovaglie; e se mancava fuormento, s'aiutava con le carni: potendo vincere col ferro, volse più tosto valersi dell'arte: et in ogni occasione s'ingegnò d'aiutare la forza con l'industria.</p>
<p>Ma il combattere non è d'una sorte: si combatte in campagna aperta, si combatte assediando, o difendendo una piazza, si combatte per mare e per terra. Alessandro Magno non combatté mai per mare, se non vuoi forse chiamare guerra maritima l'assedio di Tiro. Cesare guerreggiò per mare, in Francia, in Egitto, in Africa, nell'Oceano, nel mar nostro; assediò, oppugnò, espugnò, ridusse a necessità d'arrendersi ottocento città; soggiogò trecento nationi. Ma tra tutte l'opere di guerra, fatte da Cesare, non ve n'è alcuna, che si possa paragonar con l'assedio di Alessia. Con ciò sia ch'egli sforzò Vercingetorige, capo de' Galli, a rinchiudersi con ottantamila combattenti, ch'erano il fiore, et il nervo della Gallia, entro quella città, e lo steccò, e circonvallò e poi risoluto di affamarlo, si fortificò contra più di ducentoquarantamila altri Galli, che si apparecchiavano al soccorso, con fosse e con opere ammirande, e messosi in mezo tra Vercingetorige e questi, che lo venivano a soccorrere, divenne assediante, et assediato, e come assediato, non solamente ributtò i nemici, ma li ruppe, e sconfisse affatto, e come assediante, necessitò Vercingetorige, e gli altri a mettersi umilmente nelle sue mani, et in un punto atterrò le forze, e gli animi di tutta la Gallia. La qual fattione mi è sempre parsa la più ammirabile, che si sia fatta doppo che si maneggiano l'arme. E non si ricercava altro animo, né altro giudicio, né altra providenza, e risolutione, che quella di Cesare, che in un tempo medesimo assediò, fu assediato, si difese, e vinse in campagna i nimici, e del mio parere fu anche Velleo Paterculo. <quote lang="lat">Circa</quote> (dice) <quote lang="lat">Alexiam tantae res gestae, quantas audere vix hominis, perficere pene nullius, nisi Dei fuerit.</quote> Castruccio Castracani si acquistò nome di rinovatore della disciplina militare in Italia, principalmente per l'assedio tenuto intorno Pistoia ad essempio di Cesare. Con ciò sia cosa, ch'egli ancora, con una doppia trincea, tenne da una parte a freno i Pistoiesi, e dall'altra Filippo Sanguinetti con soccorso di trentamila fanti, e di tremila uomini d'arme: e ridusse finalmente quella città a tal termine, che si mise nelle sue mani. Cesare adunque fu più universale di Alessandro.</p>
<p>Per non dir poi nulla della sobrietà e della clemenza, Cesare vinse Alessandro di grandezza d'animo. Con ciò sia che non essendo cosa più contraria alla magnanimità, che l'invidia, Alessandro fu sì soggetto a sì fatta passione, che uccise di sua mano Clito, perché celebrava l'imprese del re Filippo, padre di lui; e non puoté dissimulare il dispiacere sentito per la nuova, che Antipatro avesse vinto i Lacedemonii, <quote lang="lat">suae demptum gloriae existimans quidquid cessisset alienae.</quote> All'incontro Cesare ne' i suoi <quote lang="lat">Commentarii,</quote> essalta le cose fatte da T. Labieno, da P. Crasso, e da altri suoi capitani anche più, che le sue. Di più, Cesare illustrò le sue vittorie, non solo con onorar gli amici, et i compagni, ma con ricevere anco in gratia i nemici: Alessandro vituperò le sue con la crudeltà verso gli amici, e con la morte di Clito, e di Parmenione, ai quali era debitore della vita, nonché d'altro. E di Parmenione scrive Q. Curtio, <quote lang="lat">multa sine Rege prospere: rex sine illo nihil magnae rei gesserat.</quote> Il che non si può dire di nissuno ministro di Cesare. </p>
</div3>
<div3>
<head>Comparatione tra Annibale e Scipione.</head>
<p>Non è cosa, che meglio scuopra, e dichiari la prodezza, e le qualità di un personaggio, che la comparatione di lui, con un altro pari, o poco inferiore a lui. E non credo che si trovi un altro paio di personaggi, che siano più comparabili tra di loro, in ogni parte di militia, che Annibale e Scipione.</p>
<p>Or cosa commune ad Annibale et a Scipione fu l'aver cominciato a trovarsi in guerre grandissime nella loro fanciullezza, avuto governo d'esserciti grossi, e d'imprese importanti nel fior della loro età, guerreggiato in provincie bellicose, in Spagna, Italia, Africa, combattuto con popoli, e con capitani famosi. L'aver tenuto la medesima ragion di guerra: perché l'uno, e l'altro portò la guerra a casa de' suoi nemici, Annibale in Italia, Scipione in Africa. L'uno e l'altro si valse con molto giudicio degli stratagemi, e degl'inganni militari; e poche volte fecero fatto d'arme, senza aiutar le forze con l'astutia. E tra l'astutie di Scipione molto memorabili furono quelle, con le quali egli sconfisse Asdrubale in Spagna, e Siface in Africa, che per non essere cosa così nota la sua accortezza nell'astutie belliche, non mi sarà di travaglio il raccontare in questo luogo. In Ispagna, la cosa passò così. Gli esserciti de' Romani, e de' Cartaginesi erano stati schierati l'uno a fronte dell'altro, per alcuni giorni, in questo modo che nella battaglia s'erano fermati di qua i Romani e di là i Cartaginesi, et avevano posto gli aiuti delle genti amiche (ch'erano la più debil parte delle forze loro) nelle corna, et era opinione di tutti, che si dovesse venire a giornata con l'ordine tenuto in quei giorni. Or Scipione ingannò doppiamente i nemici. Perché, fatto desinare a buona ora i suoi, e mutando l'ordine, osservato fin'allora, mise le legioni romane nelle corna e le genti straniere in mezo, e poi, per far che i nemici non desinassino, e non s'avvedessino di questa mutatione, mandò a buona ora la cavalleria a travagliarli fin sugli alloggiamenti. Asdrubale colto all'improviso, cavò frettolosamente i suoi soldati digiuni in campagna, e gl'ordinò come aveva fatto alli dì passati. Scipione, spinte innanzi le corna dell'essercito, ove aveva il nervo delle sue forze, ruppe facilmente quelle de' nemici, prima che i Cartaginesi, ne' quali consisteva il meglio delle forze, potessero venire col nemico alle mani, o soccorrere, se non volevano disordinare la battaglia, l'altre genti loro. Era già il mezo dì, e la fame, e la sete, con un sole ardente, affliggevano sommamente e maltrattavano i Cartaginesi. Allora Scipione spingendo innanzi la battaglia, e dando loro addosso dai fianchi, e da ogni parte, n'ebbe una compiuta vittoria.</p>
<p>Ma non minor sagacità mostrò egli in Africa contra il medesimo Asdrubale e Siface, re de' Numidi. Aveva fatto Asdrubale, trentamila fanti e tremila cavalli: e Siface cinquantamila fanti e diecimila cavalli; co' quali sendosi accostati a Scipione, Siface attaccò ragionamento di pace. Or mentre vanno, et vengono gli ambasciatori sopra questo negotio dall'un campo all'altro, fu da' suoi Scipione avvertito, che gli alloggiamenti de' nemici, erano quasi tutti di legno, e gran parte di canne, o d'altra materia, atta all'incendio, senza ordine alcuno. Al che, aprendo esso gli orecchi, benché poca voglia avesse di trattar più d'accordo con Siface, continuò non di meno a dimandar i suoi oratori e con esso loro molti de' più accorti e scaltriti soldati, che avesse, in abito di servitori. Acciò spiassero minutamente tutto ciò, che potesse aiutare il suo disegno. Quando poi li parve d'esser già in ordine, troncò ogni pratica d'accordo. E scovertò a' tribuni il suo pensiero, cavò con le prime tenebre fuora l'essercito e su la mezanotte al campo nemico giunse. Qui commettendo a Lelio et a Massinissa, che con parte delle genti assaltassino il campo di Siface, et vi attaccassino fuoco, egli andò per fare il medesimo in quello di Cartaginesi.</p>
<p>I Numidi, veggendosi il fuoco, attaccato da Lelio, d'ogni intorno, e credendo ciò esser a caso avvenuto, correvano disarmati chi di qua, chi di là, a estinguerlo; ma battuti fieramente da' Romani, restavano e dalle fiamme e dal ferro consumati. Le guardie del campo d'Asdrubale et anche gli altri, poi, che al romore si destarono, corsero ancor essi disarmati a smorzare il fuoco ma incontratisi nei Romani, che gli aspettavano al varco et appicciavano nelle prime tende, e di man in mano nelle altre, il fuoco, furono trattati in modo, che di tanta gente non ne scamparono più di ventimila fanti e cinquecento cavalli, mezo nudi. Questo fatto di Scipione è preferito da Polibio a tutte l'altre sue prodezze.</p>
<p>Ma ritornando alla comparatione: Annibale mostrò nelle sue fattioni più astutia, Scipione più destrezza; quello si valse più della fraude, e dell'inganno, questo dell'industria e dell'arte. Appresso, Annibale ereditò la sua grandezza parte dal padre, parte dal cognato, che lo lasciarono padrone d'un essercito grossissimo di soldati veterani et incalliti nell'arme, e ne' travagli ma Scipione divenne grande col proprio valore. Passò all'impresa di Spagna all'età di ventiquattro anni in tempo, che per la morte di suo padre e di suo zio, non si trovava in Roma chi volesse sottoporre le spalle a quel carico, e poi passò all'impresa d'Africa con pochissimo favore del Senato, che non si contentò pur, ch'egli si valesse di altra sorte di soldati, che di volontarii e mise insieme una buona armata, senza che la republica concorresse a parte alcuna della spesa. Di più, Scipione maneggiò la guerra molto più alla grande, che Annibale, perché non si mise a impresa, che non fosse importante e di conseguenza. La prima cosa, che egli tentò in Spagna, fu l'espugnatione di Cartagine nuova, ch'era la maggior cosa, che i Cartaginesi avessino in quella provincia. <quote lang="lat">Gnarus ut initia belli provenissent, famam in caetera fore.</quote> E la condusse a fine in un giorno. Cosa che, per esser la prima, ch'egli intraprendesse, e per la sua grandezza e per la prestezza, con la quale ella fu essequita, li recò meravigliosa riputatione. Andava egli all'imprese, ove si trovavano i capi, e le forze unite de' nemici, alle cose minori mandava Martio, Sillano, Lelio, e suo fratello. Nel che oltra ch'egli non s'impiegava se non in cose grandi, mostrava la generosità dell'animo, che non temeva, che il valor altrui facesse velo al suo. Il che nota Livio con quelle parole, <quote lang="lat">Martium secum habebat cum tanto honore, ut facile appareret, nihil minus eum vereri, quam ne quis obstaret gloriae suae,</quote> cioè egli trattava Martio con tanta onorevolezza, che ogniuno si poteva facilmente accorgere, che non era cosa, ch'egli meno adombrasse, che il valor altrui. Ritornato in Spagna, non si degnò di andare dietro ad Annibale per le campagne di Puglia, o per li monti di Calabria, ma passando in Africa, fece che Annibale andò dietro a lui a combattere per la somma delle cose. Nel che Annibale confessa, appresso T. Livio, d'esser stato vinto da Scipione, con ciò sia cosa che egli doppo aver rotto i Romani a Trebbia, a Trasimeno, a Canne, aveva perduto il tempo attorno Casilino, Cirignuola, Cuma, Nola e doppo l'aver tagliato a pezzi centomila Romani, era sforzato di andare, abbandonando l'Italia, a difendere la patria sua contra Scipione, <quote lang="lat">qui hostem Poenum, in Italia non vidisset</quote> et invero Annibale (oltra l'aver snervato l'essercito, come si tiene, nelle delitie di Capua) fece quattro notabili errori nell'arte della guerra. L'uno fu, che sendo egli venuto in Italia per combatter Roma, non si accostò però mai a Roma, se non per liberar Capua d'assedio: ma si andò consumando per la Puglia, Calabria, Abruzzo, e per l'altre parti d'Italia. L'altro fu, che non seppe valersi della vittoria, assaltando i Romani, sgomentati per le rotte ricevute, in Roma istessa, o oppugnandola, o assediandola. Onde Varrone scrisse al Senato, <quote lang="lat">Annibalem sedere ad Cannas in captivorum preciis, predaque alia aestimanda: victoriam nec victoris animo, nec magni ducis more metientem.</quote> E (come Floro) <quote lang="lat">cum victoria posset uti, frui maluit.</quote> Il terzo fu, che a un capitano di tanta fama, e di tanto valore, troppo bassa impresa fu l'oppugnatione, e poi l'assedio di Casilino, castelluccio di terra di lavoro et alcune cose così fatte, non s'accorgendo, che <quote lang="lat">multa bella impetu valida, per taedia ac moras evanuere.</quote> Certo egli, con la lunghezza della guerra, rese i Romani arditi et valorosi e superiori a se stesso di animo e di bravura. Onde alle volte mi pare, che Annibale fosse migliore combattitore, che guerriero, cioè più atto a vincere un fatto d'arme, che a maneggiar una impresa.</p>
<p>Di più, non essendo cosa più indegna di un savio capitano che l'esser sforzato a combattere con disavantaggio, Annibale cadde in questo inconveniente due volte, una quando fu tirato a far giornata, contra sua voglia, da M. Marcello, l'altra quando fu raggiunto e poi necessitato al medesimo da Claudio Nerone.</p>
<p>Né fu poco scorno di tanto personaggio, che egli fosse tenuto a bada dal medesimo Claudio in Puglia, mentre esso combatteva contra Asdrubale, su le rive de Metro. Ma Scipione non si sa che facesse errore nella militia. Aggiungi, che Scipione non si mise mai a impresa alcuna, che egli non vincesse. Il che procedeva da un vero esame delle forze sue e de' nemici. <quote lang="lat">Ille,</quote> dice Vegetio, <quote lang="lat">difficile vincitur, qui vere scit de suis et adversarii copiis iudicare.</quote> All'incontro, Annibale tentò indarno, e Piacenza e Spoleti e Cuma e Nola e Napoli et il soccorso di Capua. Scipione finalmente non fu mai vinto, Annibale fu vinto più volte, da Marcello, da T. Sempronio, da Claudio, e da l'istesso Scipione, in quell'ultimo fatto d'arme nel qual egli confessò, <quote lang="lat">non proelio modo se, sed bello victum, nec spem salutis alibi, quam in pace impetranda esse.</quote> E invero, per una vittoria di un fatto d'arme, quella fu forse delle più memorabili, e gloriose che siano state mai. </p>
</div3>
<div3>
<head>Comparatione tra P. Scipione e'l Gran Capitano.</head>
<p>La openione di Pitagora e d'altri filosofi intorno alla trasmigratione delle anime, detta da loro metempsicosi, io credo avesse origine dal vedere, alle volte, persone di costumi e d'ogni qualità così di animo come di corpo, simili agli antipassati, come si scrive di Teodosio imperatore e di Traiano, di M. Antonio e di Ercole, di Pompeo e di Alessandro Magno. Gordiano il vecchio fu similissimo di aspetto, di movimenti, e di costumi a Cesare Augusto: il figliuolo a Pompeo, il nipote a Scipione Asiatico.</p>
<p>Ma, se fu mai personaggio simile, doppo grandissimo intervallo di tempo a un altro, questo fu Consalvo Ferrando a P. Scipione. Ebbero ambidue statura grande e presenza eccellente, animo generoso, ingegno elevato; ambidue fiorirono di un eloquenza meravigliosa, d'una liberalità regia, e si possono stimar pari né beni naturali dell'animo e del corpo. Avvennero a l'un et a l'altro molte cose simili. Quello si trovò nella rotta di Canne, con grado di tribuno militare, questo nella rotta di Seminara, con carico delle genti mandate dal re Cattolico in soccorso delli re di Napoli. Quello si mise nella discrettione di Siface per tirarlo nell'amicitia de' Romani, questo si pose nelle mani di Baudele, re de' Mori, per condurlo alla divotione delli re cattolici. L'uno e l'altro patì seditioni di soldati, quello per la malattia, questo per il mancamento delle paghe. Quello venne a grandissimi onori giovine, questo cadette. Questo fu gridato re dagli Spagnuoli, a questo non mancò per esser re di Napoli altro, che l'animo. Quello ebbe ventura di poter dare un regno, questo di dar infiniti Stati a suoi amici. Quello ebbe l'onore d'aver messo l'ultima mano alla seconda guerra punica, questo di aver condotto a fine la impresa di Granata. A l'uno et a l'altro fu domandato conto de' denari maneggiati: ambidue se ne sbrigarono generosamente. Scipione con stracciare (come scrivono alcuni) il libro, Consalvo con mostrar partite impensate e spaventose al re, l'una delle quali fu di ducentomilasettecentotrentasei ducati d'oro e nove reali, distribuiti a poveri, a sacerdoti, a frati et a vergini sacre, affinché pregassino Dio per la vittoria, l'altra di seicentomilaquattrocentonovantaquattro scudi, dati secretamente alle spie. Ambidue furono destinati a imprese pericolose e gravi, nelle quali però non si trovarono, perché Scipione fu mandato con suo fratello contro Antioco, con cui militava Annibale, ma per la malattia non si trovò nella giornata. Consalvo fu, doppo la rotta di Ravenna, eletto capitano contra Francesi, ma mancato, per l'alteratione delle cose, il bisogno dell'opera sua, non si partì di Spagna. Quello s'acquistò il favor del popolo con una certa simulatione di pietà, e di nascimento divino. Questo con l'ossequio e la servitù fatta in grandi e molte occasioni alla reina. Quello fu portato innanzi più dal popolo, che dal Senato, questo più dalla reina, che dal re Cattolico. Ambidue furono travagliati dall'invidia e mal pagati dei lor servitii, quello dal popolo di Roma, questo dal re Ferdinando. Onde ambidue si ritirarono, quello dalla patria a Linterno, questo dalla corte a Lossa ove morirono. Ambidue furono molto magnanimi in lodare et in commendare il valore altrui. Perché Scipione fece sempre conto di L. Martio, e di Lelio e d'altri e Consalvo di Prospero e di Fabritio Colonna, e di diversi capitani. Quello avendo l'animo volto all'impresa di Cartagine, tirò nella divotion sua e dei Romani Siface e Massinissa. Questo vedendo la guerra, imminente da' Francesi, trasse a servitii delli re cattolici i Colonnesi e gli Ursini. Quello si acquistò il sopranome di Africano, questo di Gran Capitano. A l'uno et a l'altro conveniva quel, che Cirone conte di Orugnia disse di Consalvo, ciò che gli pareva molto simile a una gran nave da carico, la qual per solcar il mare, ha bisogno d'un altissimo fondo, altramente conviene che si fermi e stia otiosa. E di Scipione dice Livio, <quote lang="lat">vir memorabilis: bellicis tamen, quam pacis artibus memorabilior prima pars vitae, quam postrema fuit: quia in iuventute bella assidue gesta: cum senecta res quoque defloruere, nec proebita est materia ingegno.</quote></p>
<p>Ambidue ebbero alcuni giorni gloriosissimi: Scipione, quando di Spagna ritornò vittorioso a Roma, quando trionfò d'Annibale, quando si menò dietro il popolo romano per li tempii a render gratie alli dei della vittoria avuta in Africa. Consalvo, quando doppo la presa di Ostia, entrò vittorioso in Roma e poi in Napoli, quando ritornò in Spagna la prima e la seconda volta, quando vinti i Francesi alla Cerignuola, entrò trionfando in Napoli, quando a Savona stette a tavola colli re di Francia e di Spagna. Ebbero ambidue scrittori di gran fama, e particolarmente affettionati a loro, Scipione, Tito Livio, Consalvo, Francesco Guicciardini.</p>
<p>Ma venendo alle cose della guerra, che in una comparatione di due così famosi capitani, si hanno principalmente da considerare, furono ambidue eccellenti nella industria e nel maneggio dell'imprese. Industria di Scipione fu il conciliarsi, sotto spetie di religione, il popolo, il tirare alla divotione de' Romani, Massinissa e Siface e'l guadagnarsi l'affettione dei popoli, con l'aiuto de' quali fabricò una armata, e mise insieme un fiorito essercito. Non minor industria fu quella di Consalvo, in guadagnarsi, con l'ossequio, l'animo della reina Isabella, in tirar i Colonnesi al servitio del suo re, e levar gli Ursini dal servitio di Francia et indurli alla divotione di Spagna et tener quiete, e contente quelle due casate di fattioni tra sé contrarie, e piene d'emulatione e di diffidenza. Ma nel maneggiar della guerra Scipione ebbe due vantaggi, l'uno si fu l'autorità suprema, et independente nell'imprese commesseli, l'altra la provisione del denaro, e d'ogni altra cosa necessaria alla guerra. All'incontro Consalvo, per non aver total libertà di operare (perché dipendeva dalle commessioni del re) e per mancamento di denari, fu sforzato et a romper la fede al duca di Calabria et a metter mano alle volte alla robba altrui, come fece a Taranto.</p>
<p>Et invero i capitani romani non mi sogliono parere tanto degni di lode, e di commendatione per aver vinto guerre grossissime, soggiogato provincie amplissime, menato prigioni a Roma prencipi grandissimi, quanto di biasmo, e di vituperio, se si fossino altramente portati. Con ciò sia che avevano dalla republica tutto ciò, che si poteva desiderare per l'amministratione dell'imprese, apparato per la persona loro, denari per l'essercito, gente a piedi, et a cavallo disciplinata, et in tanto numero, quanto ricercava l'importanza della guerra: et a ciò si aggiungeva una suprema autorità di far tutto ciò, che lor paresse conveniente per il servitio della republica. Erano finalmente liberi di ogni pensiero, fuor che di quello, che si appartiene a chi maneggia una impresa. Ma a' tempi nostri, i generali degl'esserciti guerreggiano, per l'ordinario, con commissioni limitate, et a mezo il corso, mancano loro le provisioni, e le paghe. Onde sono sforzati o a tralasciar l'impresa, o a commetter indignità. Nel che gli Ottomani si governano molto meglio, che noi, con ciò sia che non si legge, che negli esserciti loro sia mai nato disordine, perché al generale mancasse l'autorità o il denaro, o le provisioni, che si ricercavano per l'impresa impostali. Sì che in questa parte Scipione ebbe vantaggio sopra Consalvo, onde egli fu anche nelle guerre più sciolto, e spedito, pronto e libero. E di qua nacque, che Consalvo nelle maggiori imprese seguitò una ragione e forma di guerra contraria nonché differente da quella di Scipione.</p>
<p>Perché due maniere sono di guerreggiare, e di vincere l'aversario, l'una con l'indugiare, che Livio dice, ora <quote lang="lat">trahere, ora sustinere bellum. Et trahi bellum salubriter, et mature perfici potest,</quote> et altrove, <quote lang="lat">Valerius adversus coniunctos iam in Algido, Volscorum, Aequorumque exercitus, sustinuit consilio bellum</quote> et Apo Tacito, <quote lang="lat">Tiridates simul fama atque ipso Artabano perculsus, distrahi consiliis, iret contra, an bellum cunctatione tractaret.</quote> L'altra con l'operare et assaltare. Perché sì come un colpo di spada o di picca o si riceve senza danno in materia arrendevole, e molle, o si ribatte col farsi incontro, così l'impeto d'un essercito armato e d'una guerra, o si rende vano col tirar la guerra in lungo, e col valersi del beneficio del tempo, o si conduce a fine col cimento d'una giornata. Dell'una e dell'altra maniera si valsero egregiamente i Romani perché, <quote lang="lat">et facere, et pati fortia Romanum est.</quote> A' tempi nostri veggiamo queste due parti della militia esser divise in due nationi, cioè nella francese e nella spagnuola. Perché lo Spagnuolo guerreggia più tolerando, che assaltando, et il Francese più assaltando, che tolerando. </p>
<p>Or Scipione, per le ragioni sudette, fu più pronto e più spedito nelle sue attioni, Consalvo più tolerante, e più patiente, onde quello ruppe i Cartaginesi col venir prontamente alle mani e a' cimenti delle battaglie, questo consumò i Francesi prima a Barletta con la toleranza di un lungo assedio, e poi al Garigliano, ove sopportando il disagio di uno asprissimo inverno, e la perpetuità d'una dirottissima pioggia, stando in mezo all'acqua et al fango e necessitando i Francesi, meno atti d'animo, e di corpo a patire le medesime scommodità e travagli, vinse con la sua, la loro patienza. E così, avendoli afflitti, e ridotti a mal termine, gli assaltò finalmente e li mise in fuga, e sforzò a cederli Gaeta, e'l libero possesso di un nobilissimo regno. Nelle quali imprese egli mostrò una saldissima risolutione d'animo, e di giuditio militare: di giuditio, nella elettione della forma di guereggiare co' Francesi, che fu il mortificare la loro vivacità e romper il lor impeto con la lentezza, e con la toleranza d'animo, col non lasciarsi smuovere dalla risolutione, una volta saviamente presa, né da travaglio né da parole altrui. Al qual proposito non conviene tralasciare quelle memorabili parole, celebrate dal Guicciardino, e pretermesse dal Giovio, con le quali egli fece risolver tutti a star saldi nell'alloggiamento di Cintura. Perché essendo egli consigliato a voler ritirarsi alquanto indietro, rispose desiderare d'aver più tosto al presente la sua sepoltura un palmo di terreno più avanti, che, col ritirarsi indietro poche braccia, allungar la vita cento anni.</p>
<p>E invero essendo due gli offitii di un condottiere d'esserciti, e di guerra, il cedere e'l avanzarsi a tempo et a luogo, non fu mai capitano, che in ciò mettesse il piede innanzi a Consalvo. Scipione, se ben fu eccellentissimo in ogni parte della militia, non ebbe però per la grandezza della republica e per la prontezza delle forze con le quali entrava nell'imprese, occasione di mostrar quel, ch'egli valesse con la longanimità e con la contatione.</p>
<p>Ma l'un a l'altro si portò eccellentemente in quell'altre due parti di un capo di guerra, che sono il saper vincere et il saper raccorre frutto della vittoria, se non che, questa seconda parte comparisce non so come meglio nell'imprese di Consalvo, che di Scipione. Con ciò sia che Consalvo, con una vittoria, tolse il regno a' Francesi, e con un'altra la speranza di ricoverarlo e tutto ciò fece egli in meno di due anni. Ma l'imprese di Scipione andarono più a lungo, onde non ebbero una certa gratia, che suol recar seco la prestezza, se bene ebbero quella gloria, che porta seco l'importanza della guerra e la grandezza della vittoria. Le vittorie di Consalvo parvero anche più illustri, e più gratiose, perché egli le riportò d'un nemico stato fin a quell'ora invitto, cioè di Francesi, che pochi anni inanzi avevano scorsa senza contrasto tutta Italia, messo il freno alla Toscana, dato leggi al Papa, cacciato già due volte gli Aragonesi fuor del regno. Ma i Cartaginesi erano stati sconfitti più volte dalli due Scipioni et ultimamente stati storditi da L. Martio, che lor aveva tolta la vittoria e la provincia di mano. Annibale aveva ricevute molte rotte da Marcello, da Claudio Nerone, e da altri e non era più quello, che con tanto valore aveva rotto i Romani a Trebbia, a Trasimeno, a Canne. E Livio preferisce la vittoria di M. Marcello a Nola a tutte l'altre vittorie de' Romani in quella guerra. <quote lang="lat">Ingens eo die res, ac nescio, an maxima illo bello gesta sit. Non vinci enim ab Annibale, vincere solito, difficilius fuit, quam postea vincere.</quote></p>
<p>Di più, Scipione combatté per l'ordinario con forze maggiori o pari al nemico, Consalvo, sendo sempre inferiore di forze, restò con l'arte e col valore superiore. Si valse egli per eccellenza dell'arte di campeggiare. Perché alla Cirignuola vinse i nemici con una trincera, a S. Germano si prevalse della strettezza de' passi, al Garigliano dell'asprezza dell'inverno. Mostrò veramente Consalvo il modo di difender nobilmente il regno di Napoli. Il re Manfredi, non avendo potuto difender il passo di monte Cassino contra Carlo di Angiò, venne con esso lui, contra ogni ragion di guerra, a battaglia nelle contrade di Benevento, e perdé col regno, anche la vita. A' tempi nostri il marchese del Vasto, e gli altri capitani di Carlo V, abbandonata la difesa del resto, ridussero ogni ragion di guerra e di difesa nella città di Napoli, nel cui assedio si consumò l'essercito e le forze di una potentissima lega. Il duca d'Alba, nella venuta del duca di Ghisa, pensava di ritirar anch'egli le forze entro le città, e le piazze forti, e così lasciar consumare i nemici con la lunghezza degli assedii o co' danni delle espugnationi. Ma mutò poi parere per il consiglio di Don Ferrante Gonzaga. Ferdinando d'Aragona non puotè far testa a Carlo VIII, né al passo di S. Germano né a Capova, onde mancatali la riputatione e l'autorità, perdè in un momento ogni cosa. Carlo d'Angiò solo, sentendosi gagliardo di forze, e diffidando degli animi de regnicoli, venne ad affrontare Coradino vicino a Tagliacozzo, e col consiglio del vecchio Alardo, ne restò vincitore. Ma Consalvo, conoscendosi di gran lunga inferiore al nemico di fantaria, e di cavalleria, schifò saviamente il risico di una battaglia, ma valendosi ora della strettezza del passo di S. Germano, ora del fiume, e del verno, e del fango e della pioggia, impedì a nemici l'entrare nelle viscere del regno, et avendoli tra le pioggie e'l fango consumati e restato lor superiore di animo e di valore, mise, con la rovina di un formidabile essercito, l'ultima mano alla guerra. Nel che egli mostrò animo col campeggiare e giudicio col valersi del vantaggio, ora del sito, ora del tempo. Si valeva però egli ancora egregiamente della prestezza nell'occasioni, con ciò sia che con questa prese egli vivo Mamphot, mentre egli cercava di fortificarsi nella terra di Niebla. Con la medesima oppresse i baroni Angioini a Laino, con la medesima ruppe i Francesi sotto Aversa, il medesimo giorno che vi arrivò, e lor tolse la commodità de' mulini. E che diremo della espugnatione di Rubi, ch'egli in un giorno cinse di assedio, battette con l'artigliaria, e prese di assalto, et vi fece prigioni un gran numero d'uomini d'arme francesi? Diciamo anche, che sendo due instromenti di un capo di guerra, la eloquenza e la forza, ambidue questi capitani de' quali parliamo, si valsero dell'uno e dell'altro per eccellenza. Ma Consalvo operò con l'eloquenza più cose, che Scipione. Con ciò sia, che con questa, egli ottenne le forti piazze di Mondeiar, Aledino e Mahala, e persuase al re Baudele ad accettar le conditioni offerte dal re Ferdinando et a cederli Granata e'l regno. Con la medesima acquetò poi il medesimo regno tumultuante, con la medesima mantenne i soldati in una dura necessità di ogni cosa, mentre ch'egli era da ogni parte assediato de' Francesi in Barletta, e dentro combattuto dalla fame e povertà e bisogno di ogni cosa.</p>
<p>Ma avendo, sino al presente, discorso della maniera tenuta da loro nel battagliare, e nell'operare, resta che noi compariamo le cose da lor fatte. Primieramente Scipione ebbe questo vantaggio, che militò poco sotto l'imperio altri, perché non veggiamo, che egli si ritrovasse in altre fattioni, che nella scaramuccia, nella quale si dice, ch'egli salvò la vita a suo padre, e nella giornata di Canne, doppo la quale egli minacciò di morte quelli giovani romani, che trattavano di abbandonar l'Italia. Ma Consalvo guerreggiò molto tempo sotto gli auspicii delli re cattolici, e si portò di tal maniera, che per le gran prodezze fattevi, fu poi stimato degno di ogni grande impresa. Appresso, Scipione vinse più battaglie, che Consalvo, perché in Ispagna sconfisse i due Asdrubali, e Mandonio et Indibili, prencipi di Spagna, et in Africa ruppe Annone, Asdrubale, Siface, Annibale, ma Consalvo prese più città, e piazze di guerra, che Scipione, parte in Spagna, parte in Italia, parte per assedio, come Taranto, parte per forza, come la Cefalonia, ove egli mostrò non minor valore, che già mostrasse M. Fulvio, che spese quattro mesi nell'espugnatione della medesima città. E ne fu perciò stimato degno del trionfo. Et invero Scipione non prese piazza, che, per fortezza di sito e di mano, si possa paragonar a Gaeta, né città per grandezza o per magnificenza comparabile con Napoli. E s'egli prese Cartagena in un giorno, in un giorno anche Consalvo prese Rubi.</p>
<p>Mi domanderà qui alcuno, qual sia opera maggiore di guerra, il prender una piazza forte, o il rompere un essercito? Par che sia maggior cosa l'espugnar una piazza: prima, perché l'inimico è meglio armato, onde procede la lunghezza degli assedii, e la durezza delle oppugnationi. Di più, nelle oppugnationi si combatte il più delle volte non solo con gli uomini, e con le forze umane, come nelle giornate campali, ma con la asprezza de' siti, e con la natura istessa. Vi si guerreggia sopra, e sotto terra, contra quelli di dentro et i soccorsi, che lor vengono di fuora. Di più, tra tutte le fattioni di guerra, la più terribile e più orribile si è il dar un assalto, perché ivi si combatte contra nemici armati non pur di artigliaria, e di schioppi, di picche e di spade, ma di fuochi lavorati, e di calcine vive, e di trementine, e d'oglio ardente, e di ogni altra sorte di offesa, e l'artigliaria, che in campagna s'adopera poco, e rare volte vi fa danno d'importanza, vi si maneggia con terribilità tale, che una fortezza in quel caso, pare un Mongibello, anzi un inferno. Onde molti capitani prontissimi a menar le mani in una campagna, o si sono astenuti o non sono riusciti nelle oppugnationi. E gli Svizzeri nelle condotte loro, non vogliono obligo d'andare all'assalto. Ma quel, che importa assaissimo, noi sappiamo, che molte giornate si sono date per soccorrere qualche piazza assediata, o per impedir il soccorso, come ne fan fede le giornate di Pavia, e di Cerisole. Ne' quali luoghi gli imperiali, et i Francesi vennero a giornata, gli uni per soccorrere là Pavia, e qua Carignano, e gl'altri per continuar l'assedio, e per impadronirsene. Ma diciamo pure, che maggior opera di un capitano è il vincer una giornata, che l'espugnar una piazza. Prima perché le vere forze della guerra consistono nelle braccia de' soldati, non nelle fosse e mura delle città. Appresso, nell'oppugnationi la cosa passa tra forze dispari, perché chiara cosa è che chi oppugna va con vantaggio all'impresa e quelli di dentro hanno per fine la difesa, e quei di fuora l'offesa, ma nelle giornate campali,</p>
<p><quote lang="lat">Agmina concurrunt animisque et viribus aequis.</quote></p>
<p>E l'una e l'altra parte sta su l'offesa. Nell'oppugnationi, il capitano ha più tempo di consultar le cose, e di essequirle, vi ha più luogo la ragione e l'arte. Ma nelle giornate ogni cosa è improvisa, e soggetta a mille accidenti, et a mille casi impensati. Onde vi bisogna e senno et animo maggiore. Ivi ha più luogo la fatica, qua la virtù, là la zappa, qua la spada, là le braccia, qua le mani, là il beneficio del tempo, qua il vigor dell'animo. Quella è opera più dura, e travagliosa, questa più difficile e più pericolosa. Onde i Romani dicevano <quote lang="lat">debellare,</quote> cioè finir guerra, il vincere una giornata reale, e noi communemente chiamamo le giornate con nomi universale di battaglie e di fatti d'arme; e se alle volte si cimenta una giornata per soccorrere una piazza, o per impedir così fatto soccorso, ciò non è perché si stimi più una piazza, che un fatto d'arme vinto, ma perché si fa più conto d'una piazza, e d'una vittoria campale insieme, che d'una piazza sola. Imperò che chi si mette a combattere, confida, e di vincere l'inimico in campagna, e di salvare o d'espugnare la piazza. Non nego però, che alle volte non sia di molto maggior consequenza l'espugnatione d'una fortezza, che la vittoria d'una giornata. Ma noi discorriamo delle giornate reali, e delle espugnationi delle città in generale, e data la parità delle cose, perché non ogni vittoria campale si deve preferire all'espugnatione di ogni fortezza. Con ciò sia cosa che, né a Scipione fu di maggior gloria il vincer Mandonio, che l'espugnar Cartagena, né Cesare mostrò maggior valore in vincer i Galli in campagna, che in prender d'assalto la terra di Avarico. Et a' tempi nostri, non si è fatta cosa, spettante alla guerra, che si debba preferire alla presa d'Anversa. Anzi, perché in questa età la guerra si è ridotta dalla campagna alle mura, e dalla spada alla zappa, e l'arte di fortificare un luogo è arrivata a quel grado, che si possa maggiore e perché i prencipi, per fortificare, e per proveder di monitioni e di presidii ogni luoghetto, restando deboli in campagna, o non vengono a giornata, o vi vengono debilmente; quinci avviene, che oggi l'espugnar una piazza è stimata cosa di più importanza, che mai. Ma ciò nasce non perché l'espugnar una fortezza sia cosa maggiore, che il vincer un fatto di arme, ma perché i prencipi collocano più studio e più potere in munir una fortezza, che in far una giornata. Il che però procede perché non avendo forze, con le quali sperino di vincer l'inimico in campagna, l'hanno però tali, che si fidano di poterlo consumare sotto le mura d'una città, ben munita e ben presidiata.</p>
<p>Restano ora da considerare gli effetti dell'uno e dell'altro, che son questi. Scipione cacciò fuori della Spagna Ulteriore i Cartaginesi, vinse i medesimi Cartaginesi, et il re Siface, e quel che importa più di ogni altra cosa, Annibale. Onde seguì la liberatione dell'Italia. Consalvo ebbe l'onore dell'acquisto di Granata, cacciò i Turchi della Cefalonia, et i Francesi del regno di Napoli. Ne' quali fatti, par che Consalvo abbia due vantaggi sopra Scipione, l'uno si è, che Scipione combatté (come abbiamo tocco di sopra) coi Cartaginesi già stracchi, e quasi rotti da altri capitani. Perché in Spagna erano stati mal condotti dal padre e dal zio di esso Scipione, e poi storditi, e mal menati da L. Martio (la cui prodezza in rimetter su le cose et vincere con le relliquie de' vinti, i vincitori et in un giorno romperli due volte, con l'espugnatione degli alloggiamenti, mi par meritevole di esser antiposta alle prodezze de' più illustri capitani) et Annibale era già stato rotto da Marcello, da Claudio Nerone, e da Sempronio. Ma Consalvo vinse i Francesi fin allora invitti. Di più, gli acquisti di Scipione non si possono paragonar con quelli di Consalvo, né per grandezza, perché Scipione non acquistò cosa comparabile col regno di Napoli, né per diuturnità (perché gli Spagnuoli si rivoltarono subito dopo la partenza di Scipione contra Romani) ma il regno di Napoli fu talmente soggiogato da Consalvo, che il possesso ne è restato quietissimo alli re cattolici fin ai tempi nostri. Né si può dire che Scipione liberasse l'Italia da Annibale, se non vogliamo dar il nome d'Italia ad alcuni pochi castelli di Calabria, che li restavano.</p>
<p>Concludiamo dunque, che Scipione su assolutamente maggior capitano di Consalvo, perché vinse più giornate campali, combatté con nemici più potenti, con esserciti più numerosi, con capitani più illustri, e più famosi, e sopra tutto perché sconfisse Annibale e pose fine a una lunghissima e pericolosissima guerra. Ma Consalvo avanza Scipione, perché con forze sempre inferiori, restò superiore a' nimici, e prima acquistò e poi conservò un regno amplissimo alli re cattolici, e l'ordinò, e dispose talmente, che la corona di Spagna non ha cosa di più quieto e più pacifico possesso. Quanto poi alla forma del guerreggiare, se noi vogliamo discorrere fondatamente, par maggior Consalvo, che Scipione, perché s'opponendo, che la prudenza sia uguale in colui, che guerreggia assaltando (che fu la forma di Scipione) che in colui, che si vale della contatione (come fece Consalvo) par che la costanza di chi temporeggia e sostiene un nemico superiore di forze, sia maggior virtù, che l'animosità di chi assalta un inferiore, o anche ugual di forze. E senza dubio che con questa maniera di guerreggiare, Q. Fabio Massimo riuscì maggior capitano di quanti n'avesse la republica romana nella guerra punica. Onde Sempronio Tuditano l'elesse prencipe del Senato, <quote lang="lat">quem tum principem Romanae civitatis esse, vel Annibale iudice victurus esset</quote> et in un altro luogo, <quote lang="lat">non vinci enim,</quote> (dice Livio) <quote lang="lat">ad Annibale vincere solito, difficilius fuit, quam postea vincere.</quote> Et Aristotile insegna che il sostenere è più nobil atto della fortezza, che l'assaltare, e Salomone ne' proverbii, <quote lang="lat">melior est patiens viro forti.</quote></p>
<trailer>Il fine delle eccellenze degli antichi capitani. </trailer>
</div3>
</div2>
</div1>
<div1 n="Della agilità delle forze del principe">
<div2 n="Libro I">
<div3 n="Introduzione">
<argument><p><hi rend="sc">DELLA AGILITÀ DELLE FORZE DEL PRENCIPE. LIBRI DUE DI GIOVANNI BOTERO SENESE</hi> all'Illustrissino signor <hi rend="sc">DON DIEGO FERNANDEZ</hi> di Cabrera e Bodabiglia, conte di Cincione, Signore de' Sesmi, di Valdemoro, e di Caffaruuii. etc.</p></argument>
<p>Egli è cosa chiara, che gli Stati sogliono con l'ampiezza de' confini, divenir se non fiacchi, e deboli, certo tardi e lenti nelle imprese e ne' moti loro. E la ragione si è, perché la forza, dianzi raccolta, et unita, per l'ordinario si dissipa, et a guisa di un fiume in più ruscelli corrivato, si disperde. Onde ne segue lentezza di moto. Si aggiunge a ciò, che gli animi de' prencipi con la dilatatione del dominio o divengono neghittosi e molli, per le delitie, o deboli e fiacchi per la gravezza e peso, che suol portar seco il reggimento e la cura delli Stati. Onde Livio in un luogo dice, che la republica romana penava sotto il carico della propria grandezza, et in un altro, <quote lang="lat">adeo in quae laboramus, sola crevimus, divitias luxuriamque.</quote> Onde non è cosa alcuna, nella quale un prencipe debba porre cura, e studio maggiore che in mantenere le sue forze agili e destre, spedite, e pronte per li bisogni. Il che avendo io, alli dì passati, trattato nella presente operetta, l'ho voluta onorare con nome di Vostra Signoria Illustrissima, come di quella, che in cotesto eccelso Consiglio di Stato di sua Maestà, mostra in ogni affare e di pace e di guerra non minor intelligenza e capacità che prontezza et efficacia d'ingegno e d'animo risoluto. Sia Vostra Signoria Illustrissima servita d'accettare questo picciol segno della molta divotion mia verso lei in quel grado, che l'umanità sua singolare mi promette. </p>
</div3>
<div3>
<head>Dell'importanza dell'agilità delle forze.</head>
<p>Nelle forze di un prencipe, si ricercano quattro conditioni: cioè, che siano proprie, numerose, valorose, et agili, delle quali noi abbiamo altrove dichiarate le tre prime: ora siamo per esporre la necessità, e le cagioni della quarta, cioè dell'agilità, senza il cui concorso, l'altre non possono recar molto giovamento all'imprese. Perché, sì come in un soldato è di maggiore importanza l'agilità, che la robustezza, così anche in un essercito (che non è altro, che moltitudine di soldati uniti insieme) è più desiderabile, ch'egli sia spedito, che grosso. Il famoso Epaminonda, volendosi nella sua adolescenza render abile alla guerra, non procurava tanto di acquistar gagliardezza, quanto velocità: perché stimava che quella convenisse più ai lottatori, che a' soldati. Et Omero attribuisce per tutto al suo Achille prestrezza di piedi, e Papirio, che fu il primo soldato de' suoi tempi, fu anche il più agile e'l più disposto. E perciò ebbe il sopra nome di cursore, e la ragione si è, perché la velocità è necessaria in più cose, che la gagliardezza, e chi è agile è anche gagliardo, ma non a rincontro. E noi veggiamo, che tra gli animali i più guerrieri e bravi non sono i più robusti, e forti, come il cammello, il bue, l'elefante, il gufo, la balena, mai più snelli e più disposti, come il pardo, la tigre, il leone, l'aquila, il delfino, e tra gli elementi va del pari la leggierezza con l'efficacia. Onde il fuoco, ch'è di natura potentissimo, è anche leggierissimo. Motezuma, re della Nuova Spagna, instituì alcuni ordini di cavaglieri, e per mostrar, di che qualità voleva egli che fossino, li distinse co' nomi di leoni e d'aquile, e di pardi, animali tutti agili, e destri. Or questa medesima agilità non è di minor importanza in tutto un essercito, che in un soldato particolare, perché la celerità che nell'imprese è di tanta importanza, che rese grande Alessandro, che diede tante vittorie a Cesare, dipende dall'agilità delle sue forze.</p>
<p>Or questa si considera parte innanzi al moto, parte nel moto, e nell'impresa innanzi al moto si ricerca prima agilità nel prencipe. </p>
</div3>
<div3>
<head>Dell'agilità del prencipe e capo dell'impresa.</head>
<p>Si ricercano per l'agilità del prencipe tre conditioni, cioè unità, independenza, risolutione; la unità, perché molti capi non possono dar moto a una impresa, se non concorrendo in un parere, perciò ove si trova unità, senza che vi sia bisogno di un concorso tale, si è avanzato viaggio e tempo. Onde, Dio ha fabricato un primo mobile, da cui procede ogni moto, un sole, onde deriva ogni lume, un oceano dalla cui ampiezza nascono tutti i fonti, et i fiumi, et i laghi, et Omero volendo dimostrare che la pluralità de' prencipi è d'impedimento all'operare, concluse con dir esser bene, che vi sia un solo re.</p>
<p>I Longobardi, che con un corso maraviglioso di vittorie avevano soggiogato, sotto li re loro, la più parte dell'Italia, detestando poi, per la crudeltà di Clesi, il nome di re, compartirono gli acquisti fatti a trenta duchi della natione. Questa moltitudine di capi cagionò, ch'essi non occupassino tutta Italia, non prendessino mai Roma, né Ravenna, e non passassino mai oltra alle città di Benevento, di Napoli, e di Manfredonia. Perché la virtù, che, prima unita sotto un capo, era efficacissima, dispersa poi in tanti capi, riuscì debolissima, a punto come avverrebbe a un fiume, che mentre corre intiero e con tutta l'acqua racconta in un letto, fa con grandissimo impeto il suo corso, e spaventa le città, benché benissimo murate, ma se si divide in più parti, (come il re Ciro divise già l'Eufrate) perde la forza, et è passato arditamente a guazzo da ogniuno.</p>
<p>Ma non basta questo, se il capo non è independente, perché noi vediamo molta lentezza nell'imperatore e nel re di Polonia, et in altri prencipi, conditionati, perché la loro auttorità e possanza dipende in Germania dalle diete, et in Polonia dai comitii, la qual dipendenza ritarda in più maniere l'imprese, perché, prima, se ben il bisogno è urgente, e l'occasione in pronto, essi non si possono muovere, se prima non si convoca la dieta, nel che va una parte dell'anno. Appresso, doppo che la dieta è già ragunata, bisogna spenderne una altra parte in renderla capace del bisogno, et in ridurla a dar l'aiuto, che si desidera o a concorrere all'impresa, che si disegna, e per ordinario, concedono meno di quel, che si vuole e l'esequiscono come cosa, che lor poco appartenga. Onde veggiamo, che gli aiuti promessi a Ferdinando, a Massimigliano et a Rodolfo imperatori, sono per lo più stati piccioli e deboli e sempre lenti, e di poca efficacia.</p>
<p>Ma non basta, che il prencipe sia uno et independente: egli è oltra di ciò necessario, che sia risoluto, perché sono alcuni, i quali, o per desiderio di schivare nelle loro deliberationi tutte le difficoltà, che si presentano all'intelletto (cosa impossibile, perché sì come non si trova rosa senza spine, così non si può imaginar negotio senza travaglio e Pindaro dice, che a un bene sono due mali aggiunti) o perché manca loro l'animo e l'ardire di farsi incontro e di superare i contrasti, e le oppositioni, non si risolvono mai, né mai finiscono di ragunar consiglieri e di consultare. Bisogna che chi si consiglia, presupponga di non poter schivar tutti gli inconvenienti, e che avendo i tre quinti di quel, che si ricerca a una impresa, a suo favore, entri arditamente in quella e tenga per fermo, che il moltiplicar le consulte non è altro, che un gittar via il tempo et un lasciarsi uscir fuor delle mani l'occasione. Tucidide loda Pericle, perché con una brevissima consulta ogni grave affare espediva.</p>
<p>Augusto Cesare, volendo commendar singolarmente Tiberio Cesare, ch'egli designava di lasciar suo successore nell'imperio, disse, ch'egli era uomo, che non aveva mai messo due volte in consulta una cosa. Et i Cartaginesi non punivano i lor capitani, perché avessino perduta la giornata, ma ben perché si fossero messi con malfondata ragione a far giornata, e per l'ordinario avviene, che chi è irresoluto nella consultatione, entra debilmente nell'impresa e per ogni difficoltà, ch'egli incorra, o si turba o si arresta o si ritira. Sono molto notabili le parole, con le quali Tacito dimostra la irresolutione di Fabio Valente et il mal che ne seguì, <quote lang="lat">ipse inutili cunctatione agendi tempora consultando consumpsit, mox utrumque consilium aspernatus, quod inter ancipitia deterrimum est, dum media sequitur, nec ausus est satis, nec providit.</quote> Onde, perché nelle consulte si ricerca non manco vigor d'animo, che lume d'intelletto, sì come non mi piacciono i consiglieri molto giovani, così né anco mi sodisfanno i molto vecchi; perché in quelli manca l'antivedimento et in questi l'ardimento. Sì che da quelli procederanno consigli troppo animosi et veementi e da questi troppo timidi o irresoluti. Come fu quel che il conte Pietro Ernesto, uomo ottogenario diede all'arciduca Alberto, in materia di soccorrere Amiens, <quote lang="lat">surdae ad sortia consilia Vitellio aures</quote> et altrove <quote lang="lat">pavidis consilia in incerto sunt.</quote> Ottimi consiglieri saranno quelli, a' quali la lunga età averà affinato la prudenza, et il giudicio, senza scemar loro l'animo e'l valore. </p>
</div3>
<div3>
<head>Dell'agilità della gente.</head>
<p>La gente, acciò che sia agile, convien che sia unita, e l'unione è d'obligo, o di luogo; unione di obligo è in quella gente, che tu mantieni pronta ai tuoi comandamenti con un intertenimento perpetuo. Ma l'intertenimento è, o di possessioni, con li cui frutti i soldati vivono, e si tengono provisti di arme, e di tutto ciò, che lor bisogna per la guerra, o di provisione corrente in denari o in altra cosa tale. I Turchi mantengono la cavallaria co' timarri, che sono tenute di terreni, occupati con l'arme, che il prencipe assegna a questo et a quello con l'obligo di tener uno o più cavalli per li bisogni della guerra, e nel medesimo modo il re di Persia mantiene un grosso numero di cavalleria, et in parte anche il Seriffo. Li re di Narsinga e di Giappone e di Siam sono ancor essi padroni de' fondi, e de' terreni degli Stati loro, ma non assegnano timarri ai soldati particolari, ma ai prencipi, e a' capitani grandi, con obligo di mantener chi più, e chi meno gente. Sì che in Turchia i soldati particolari dipendono immediatamente dal prencipe, ma nei paesi sudetti, mediatamente, perché sono intertenuti da questo o da quel signore, che ha avuto il timarro dal prencipe et in Turchia non si trova alcuno, che abbia timarro tanto grande, che co' frutti possa mantenere moltitudine notabile di cavalli, ma negli altri paesi si danno le provincie intiere a usofrutto, sì che in Siam vi è tal capitano, che tirerà sin a un million d'oro all'anno, col quale egli intertiene per servitio del re migliaia di cavalli e di fanti. Or perché i provisionati e dipendono immediatamente dal Gran Turco e non hanno tenute di terreni molto grandi, quindi nasce, che sono più obedienti e più soggetti a lor prencipe e più pronti e presti ne' bisogni. Ne' regni della cristianità hanno somiglianza co' timarri le commende dei Cavaglieri di Malta e di altri ordini militari; l'hanno anche i feudi, se non che questi sono perpetui e con ragione ereditaria et i timarri a vita, o a beneplacito del prencipe; di più i feudatarii non sono ordinariamente obligati a militare a spese loro, se non per difesa dello Stato e per un certo tempo, ma i timariotti hanno obligo di comparire, e di marciare così per l'offesa, come per la difesa onde avviene, che per l'essercitio continuo, siano più pratichi della guerra e più bellicosi.</p>
<p>L'altra sorte d'intertenimento, si è la provisione corrente; e questa è o in denari, o in vettovaglie, o parte in quelli, parte in queste, come sotto il Seriffo e sotto il re di Svetia; e di queste due sorti d'intertenimento, quella de' timarri è di manco travaglio al prencipe, perché egli non dà cosa, che li esca della borsa, ma quella del denaro è più spedita, e più agile, per la guerra e per ogni altra occasione.</p>
<p>Ma, che numero di gente si ha da tenere? Per decider questo punto, diciamo, che l'arme possono avere due fini, l'un giusto, e legitimo, che è la difesa e la conservatione del suo, e la pace de' sudditi; l'altro ambitioso, e barbaro, che è la grandezza dell'imperio e la possanza. Per il primo fine, non ci bisognano forze infinite, ma ben per il secondo, perciò che uno per difesa del suo, val dieci, e per occupar l'altrui, dieci appena vagliono uno. Ma per parlar un poco più distintamente, diciamo, che de' prencipi altri sono armati più a offesa, che a difesa, e più per acquisto dell'altrui, che per guardia del suo, e questi non solo tengono buoni presidii nelle fortezze, ma ancora grossi esserciti nella campagna. Tale è il Turco, che tiene più di centomila cavalli provisionati per lo Stato, e più di dodici o quatordecimila fanti presso alla persona sua, con le quali forze egli è più armato in tempo di pace che molti altri prencipi, che confinano con lui, in tempo di guerra. Si può disputare, qual sia meglio intertenere, la cavalleria o la fanteria? Per agilità meglio è intertenere la cavalleria, perché non si può mettere così facilmente un uomo a cavallo, come un fante. Imperò che questo non ha da condurre alla guerra altro, che se stesso armato, ma quello, oltra alla persona sua, ha da trovar uno o più cavalli (uno, s'egli ha da servir per cavalleggiero, più, se per uomo d'arme) e ciò sarà anche più difficile nei paesi, che non hanno razza di cavalli bellicosi e grossi.</p>
<p>Altri prencipi sono armati più per difesa, che per offesa, e questi tengono i loro forti convenientemente provisti et presidiati con una militia di lor sudditi descritta e capitanata, con la quale sperano di poter, in un bisogno, e rinforzare i presidii e metter gente in campagna.</p>
<p>Altri sono armati e per difesa e per offesa; ma mediocremente, questi tengono e presidii nelle fortezze e militia descritta nelli Stati loro, come i secondi et oltra a ciò essi mantengono non già esserciti formati come i primi, ma alcune migliaia di soldati in campagna, parte a piedi, parte a cavallo, che servono loro nelle occorrenze, come di nervo e di fondamento di militia.</p>
<p>A tutte queste tre sorti di prencipi armati è cosa commune l'avere oltra ai lor sudditi, prencipi o popoli stranieri obligati al lor servitio nella guerra per obligo o di confederatione, come il re di Francia dagli Svizzeri, o di dipendenza, come il Turco i Tartari o di vassallaggio, come il medesimo i Valacchi, et i Moldavi. I prencipi, e le republiche, che non tengono militia pagata di nissuna sorte, né ordinanza stabilita, egli è necessario, già che non possono né offendere altri, né difender se stessi, che vivano nella divotione e sotto l'ombra altrui, onde mancando loro l'independenza, non possono aver l'agilità.</p>
<p>Or quel prencipe sarà, quanto alla gente, più presto e pronto, che n'averà a maggior numero, così a cavallo come a piedi, provisionato: perché la gente pagata sarà sempre più agile e più spedita dell'altra; prima, perché per il soldo, che le corre, ella è obligata a marciare, appresso, perché, per il medesimo soldo, ella è in ordine di arme e di tutto ciò che le bisogna; finalmente, perché questa, al paragone di quella, che si farà di nuovo, sarà quasi veterana, e perciò meglio disposta d'animo, e di corpo.</p>
<p>L'altra unione, che si ricerca per l'agilità, è quella del luogo. Perché quanto una cosa è più unita, tanto col rinforzo della sua virtù, più partecipa dell'agilità. Or non basta che la tua militia sia unita con l'obligo, che ella ha di servire alla guerra, per gli emolumenti, che a questo fine tira in pace: bisogna che oltra a ciò sia anche unita di luogo, perché, s'ella sarà sparsa per il paese, e parte in una provincia, parte in un'altra, malamente si potrà nelle occasioni muovere, e concorrere ove il bisogno richiederà. Ma qui entriamo in una quasi inestricabile difficoltà, perché, mentre vogliamo aiutare l'agilità, con ragunare i soldati in un luogo, mettiamo in pericolo l'obedienza, che è il fondamento dell'agilità. Con ciò sia che non è possibile alla prudenza umana il tener in un luogo moltitudine di soldati lungamente, senza tumulto. Fanno fede di ciò i soldati pretoriani in Roma, i quali, mentre alloggiarono sparsamente sotto Augusto, non si sa che facessino mai romore, ma doppo che Seiano, <quote lang="lat">vim praefecturae modicam antea, intendit, dispersas per urbem cohortes una in castra conducendo, ut simul imperia acciperent, numeroque et robore, et visu inter se fiducia ipsis, in caeteros metus crederetur,</quote> divennero tanto insolenti, che ne atterrarono l'auttorità del Senato, e misero all'incanto l'imperio, si arrogarono l'elettione del prencipe, e la somma delle cose. Confermano il medesimo le seditioni così spesse degli esserciti sotto Tiberio, e di mano in mano sotto gli altri imperatori. Ma non è cosa, onde si possa meglio comprendere quel, che noi diciamo, che la militia turchesca. Perché la cavalleria, per esser sparsa qua e là per quell'imperio, non ha mai (che si sappia) tumultuato: <quote lang="lat">longis spatiis</quote> (dice Tacito) <quote lang="lat">discreti exercitus, quod saluberrimum est ad continendam militarem fidem, nec vitiis, nec viribus miscebantur.</quote> Ma la fanteria de' giannizzeri, perché sta insieme in Constantinopoli, fa tutto il dì romore, mette la città in confusione, e'l prencipe in travaglio, e non si muove senza grossi donativi. Le cagioni di ciò sono diverse: prima la natura del soldato licentiosa, inquieta, pronta all'ira, et al male. Appresso l'otio fomentatore di ogni male, il vedersi poi insieme accresce lor l'animo, e la confidanza. </p>
<p>Onde fu cosa meravigliosissima la militia romana, perché Roma era seminario inesausto di uomini guerrieri, et insieme una scuola di pace, e non fu mai città, ove fossero soldati in maggior numero, e di altro tanto valore, né più quieti, e modesti. <quote lang="lat">Et fortissimus in ipso discrimine est vir, qui ante discrimen quietissimus.</quote> Il che procedeva da più cagioni. L'una si era l'occupationi domestiche, e l'altra le publiche, perché fra gli interessi, e gli affari privati, e civili non aveva luogo l'otio, corruttore de' buoni costumi. Importava anche assai l'abito, perché alla guerra portavano il saio, et a casa la toga. Onde, sì come col saio in dosso, diventavano tutti altieri, et arditi, così ripigliando la toga, si vestivano di umanità, di piacevolezza e di modestia, et si verificava in loro quel, che dice Aristotile dell'uomo forte, che egli sia efficace nell'opera, et piacevole fuor dell'opera. Erano nella guerra buoni soldati, et a casa buoni cittadini, cose che rare volte si accoppiano, onde non fu mai prencipe, che avesse forze maggiori in un luogo, e con più quiete, che i Romani. Con ciò sia che l'anno di Roma quattrocentesimosesto, per non allegar altri essempi, <quote lang="lat">decem legiones scriptae dicuntur quaternum millium et ducentorum peditum, equitum trecentorum. Quem nunc novum exercitum,</quote> (soggiunge Livio) <quote lang="lat">si qua externa vis ingruat, hae vires populi Romani quas vix terrarum capit orbis contractae in unum, haud facile efficient.</quote> Per seicento anni non misero, nelle dissensioni loro, mai mano all'arme; né si sparse sangue civile, sin a tanto, che la grandezza dell'imperio corruppe la modestia de' costumi. Che si ha dunque da fare? L'unione de' soldati in un luogo giova all'agilità, ma partorisce abbottinamenti, e scandoli; la dispersione è utile per la pace, e quiete loro, ma poco giovevole all'agilità, che noi cerchiamo. Non mi piace, che si tenghino affatto uniti, perché così fatta unione non può lungo tempo stare con la pace, e con l'obedienza; e mi par migliore il modo, col qual il Turco governa la sua cavalleria, che quello, col quale tiene la fanteria. Si terranno dunque divisi, o ciascuno a casa sua (nel qual modo reggono la lor militia i prencipi d'Italia) o distribuiti per le terre, e per li villaggi, (come il re Cattolico tiene li suoi terzi di fanteria, e gli uomini d'arme per il regno di Napoli) o in altra simile maniera, per la quale stando compartiti in più luoghi, non sia lor facile il sollevarsi, et il far congiurie universali. Nel che però bisogna governarsi in modo, che ne' paesi di acquisto una parte della militia stia nelle piazze forti: acciò che né si gravino immoderatamente i popoli, né si dia loro occasione di far vespri siciliani.</p>
<p>Sarebbe cosa desiderabile, che il paese, ove si ha da mantenere così fatta militia, fosse di figura o tonda, o vicina al tondo, acciò che si potessero più facilmente ridurre ove bisognasse, e se fosse anche piano, e con fiumi navigabili, sarebbe tanto più a proposito per la commodità, che egli recarebbe alla condotta degli uomini, et delle vettovaglie, come è la maggior parte della Francia e de' Paesi Bassi, e dell'Alemagna e dell'Ongheria, e come è la Lombardia nell'Italia. I paesi piani, poi, essendo universalmente anche abbondanti, e fertili, possono più agevolmente pascer grosso numero d'uomini, e di cavalli, e provederli di tutto ciò, che lor fa di mestieri. </p>
</div3>
<div3>
<head>Delle munitioni</head>
<p>Munitioni chiamo tutto ciò che può servir alla guerra: arme da offesa, e da difesa, polvere, palle, corde, ponti, scale, barche, catene, botti, ruote, e simili altre cose, delle quali bisogna aver copia in pronto; perché l'aspettar a farne provisione quando è tempo di operarle, non ci riuscirà, et i bisogni della guerra sono tanti, che con tutta la diligenza, che si userà in farne massa, e monitione, sempre ne mancherà qualche cosa. </p>
<p>A questo effetto alcuni prencipi tengono arsenali, ove riducono ogni sorte di materia, che può esser di servitio nella guerra, così maritima, come terrestre, e ne fanno continuamente fabricar ogni sorte d'instrumenti militari, o ripulire i già fatti, o racconciar i guasti. Onde avviene, che nelle occasioni, avendo ogni cosa necessaria per l'impresa in un luogo, mettono, in pochi giorni, grossissime armate in acqua, e proveggono gli esserciti terrestri di ogni cosa necessaria per marciare, per passar fiumi, per batter città, e per tutto ciò, che può avvenire a chi guerreggia. Tal era l'arsenal degli Ateniesi a porto Leone, tal quel delli re di Egitto in Alessandria, dei Dionigi in Siracosa, i quali prencipi, col beneficio di sì fatti luoghi, mettevano in mare armate di ducento e più vele in manco mesi, che non farà un re di Europa in anni. Gli Atteniesi misero alle volte in acqua armate di ducento galere, come nella guerra di Xerse, e di ducentocinquanta legni, come nella peloponnesiaca. Tolomeo Filadelfo ebbe nel suo arsenale due vasselli di trenta ordini di remi, uno di venti, quattro di tredici, due di dodeci, quattordici di undeci, altri di nove, di sette, di sei, di cinque, senza i men capaci. Et Antonio cavò dall'istesso arsenale quelle ducento navi, che, per la loro altezza, parevano castelli, con le quali egli s'affrontò con Ottavio Cesare. Dionigio ebbe nel tempo, che gli si mosse contra Dione, cinquecento legni da remo.</p>
<p>Sono oggi nella cristianità due arsenali memorabili, uno è quel di Venetia, e l'altro quel del duca di Sassonia in Dresdra. Il primo avanza ogni altro nell'apparato così navale, come terrestre; ma il secondo non gli cede di molto, né in numero d'artegliarie e di palle, né in niuna altra cosa buona per la guerra terrestre. A imitatione di quel di Venetia, Maumetto secondo re de' Turchi, ne fece uno in Constantinopoli, col cui aiuto egli, et i successori suoi non hanno stimato, né stimano più l'armate cristiane. Et invero, non essendo cosa nissuna più necessaria, o per far la guerra, o per assicurar la pace, che lo star armato, deve ogni prencipe aver un luogo, ove come in un magazino da guerra, faccia massa, e munitione di tutto ciò, che si ricerca alla militia. Acciò che nel bisogno l'abbia a mano, et in pronto. Ma chi non ha commodità di fondar e di metter in ordine arsenale, deve almeno procurare che il suo Stato, o la sua città regia abbondi d'ogni materia, e d'ogni maestranza per tal effetto: affinché quel, che manca al publico, sia, nelle occorrenze, supplito dai particolari. Tali sono in Italia le città di Milano, e di Napoli, ove è tanta quantità di materia, tanta moltitudine d'artefici d'ogni sorte, che vi si può, in pochi giorni, metter in ordine ogni grossissimo essercito.</p>
<p>Io ho visto molti uomini di giudicio e di valore meravigliarsi della prestezza, con la qual i Romani misero insieme nella prima guerra punica quelle loro così grosse armate. Perché essi in due mesi, doppo che fu tagliato il legname, finirono di fabricare e misero in acqua cento, et alcuni anni doppo fecero et armarono in pochissimo tempo ducento quinqueremi. E Publio Scipione, in quarantacinque dì, mise in punto venti quinqueremi, e dieci quadriremi, sì che, se par cosa mirabile che, nell'arsenal di Venetia, ove si trova ogni cosa apparecchiata et provista, si vegga formare una galera in un giorno, quanto deve parer più mirabile il far due galere al dì, anzi due quinqueremi senza precedente apparecchio? Ma non ci dobbiamo meravigliare tanto dell'effetto, quanto dell'animo de' Romani, né tanto, che facessero così grosse armate, in sì poco tempo, quanto che si risolvessino di farle, perché alla risoluttione corrispondeva poi il potere. Con ciò sia cosa che abbondando essi di legname infinito et impiegando in lavorarlo tutti gli artefici et maestri dello Stato, potevano fabricar in breve tempo ogni grande armata. Imperò che, se con cento artefici, tu fai dieci galere in un mese, ne farai cento con mille, e ducento con duemila. Con ciò sia che alla moltiplicatione dell'opere corrisponderà sempre la prestezza dell'operare. I Cartaginesi, essendo nella terza guerra punica stata loro arsa da Romani l'armata, e poi chiusa anche la bocca del porto, fecero in un tratto (ponendovi tutto il popolo in opera) un nuovo porto, et una armata di cinquanta legni grossi, (oltra ai piccoli) de' legni vecchi, e guasti, che erano per la città, et mancando loro il canape, et il lino, si valsero de' capelli delle donne. Giulio Cesare fabricò in dieci giorni un ponte sul Reno, et in tre inverni mise in punto tre armate, una contra i Veneti, e due contra i Britanni et l'ultima fu di seicento navi, oltra a ventiotto altri legni da remo. E mi meraviglio di quel, che Polibio dice, che i Romani al suo tempo non averebbono potuto mettere in mare armate così grosse, come avevano messo nella prima guerra contra Cartaginesi, perché, come si può credere, che da potenza maggiore non si potessino aspettar effetti almeno uguali a quelli, che essa produceva mentre era minore? E pur Pompeo nella impresa contra Corsali, pose con molta celerità cinquecento legni grossi in ordine, con cento ventimila fanti e cinquemila cavalli sopra; e Cesare in tre inverni fornì di tutto (come abbiamo detto) tre grossissime armate. Ma che? Fanno fede di ciò, anzi evidenza, i Genovesi, i quali (se ben non avevano dominio se non mediocre) misero in mare nella ultima guerra pisana, che non durò più di sette anni, seicento navigli parte da remo, parte da carico; oltra alle galee dei particolari, che a più di settanta ogni anno arrivavano. Così scrive Iacopo Doria scrittor di quei tempi. I medesimi Genovesi, l'anno millesimoducentesimononagesimoquinto, da mezo luglio sin a mezo agosto, posero in ordine ducento galee, ridotte poi a centosettantacinque, con più di quarantamila uomini da fatti. Così scrive Giacopo di Voragine autor di vista. Nel medesimo tempo i Venetiani e i Pisani mantenevano ancor essi armate grossissime. Sì che in quei tempi e i Genovesi a proportione, e l'Italia assolutamente armava tanto grosse armate, se non maggiori, che i Romani nella prima guerra punica.</p>
<p>Io non mi meraviglio delle opere de' Romani: ma ben ammiro l'altezza de' lor concetti e la grandezza degli animi, con ciò sia cosa, che molte cose grandissime si potrebbono anche a' tempi nostri fare se i prencipi vi voltassino i pensieri, e le forze loro, perché gl'ingegni degli uomini sono ora gl'istessi, e le forze le medesime, che erano in quei tempi. Et così noi nasciamo adesso con due mani e due piedi per uno, come nascevano allora, ma la bassezza de' pensieri, che passa ora per gli animi, fa stimare impossibili molte cose facili. Ma egli è cosa verissima, <quote lang="lat">multa experiendo fieri, quae segnibus ardua videantur.</quote> Ha l'età nostra superato di gran lunga i tempi antichi, nella grandezza inestimabile delle navigationi, e de viaggi; nella terribilità degli ordegni da guerra, et in molte altre inventioni importantissime; perché dunque non li potrà pareggiare in far ponti, e fabriche et armate, et in ogni altra impresa? Non furono mai fatte opere maggiori, che sotto Alessandro Magno, et sotto i Romani. Questo procedé dalla magnanimità incomparabile di Alessandro e dei Romani. Con la qual essi, spendendo largamente, destarono le arti, e gl'ingegni degli artefici, e facilitarono ogni difficoltà e correspondevano in tal maniera i concetti degl'ingegnieri alla potenza de' prencipi, che Stasicrate volse trasformare l'Alto, monte altissimo, in una statua d'Alessandro Magno, et M. Varrone, cittadino romano, sendo capitano di galere sotto Pompeo nella guerra contra a' corsali, (il medesimo aveva prima di lui avuto in animo Pirro, re degli Epiroti) ebbe pensiero di fare un ponte, che si stendesse da Otranto sino alla Velona, et con questo farsi quasi beffe della furia del mare. È verissimo, <quote lang="lat">eo</quote> (come dice Livio) <quote lang="lat">impendi laborem, ac periculum, unde emolumentum, atque honos speretur. Nihil non aggressuros homines si magna conatis, magna praemia proponantur, magnos animos, magnis honoribus fieri.</quote>
</p>
</div3>
<div3>
<head>Delle vettovaglie</head>
<p>Un'altra sorte di munitioni necessarissima alla guerra sono le vettovaglie, perché l'altre provisioni sono utili per poter vincere, ma il pane è necessario per vivere. Et in questa parte Cesare avanzò quanti capitani furono mai al mondo. Con ciò sia che egli non procurava cosa alcuna più, <quote lang="lat">quam rem frumentariam,</quote> e dove non aveva commodità di formenti, procurava di sostentar l'essercito con la carne e co' bestiami. Con un giudicio poi inestimabile misurava la quantità delle vettovaglie sue e de' nemici et conoscendo d'aver vantaggio, si metteva all'impresa. Con questa arte domò egli tutta la Gallia, perché essendosi rinchiuso nella terra di Alessia Vercingetorige con ottantamila Galli, egli avendo calculato quanto tempo le vettovaglie potessero bastar a lui e quanto a sé, et conosciuto d'averne il meglio, circonvallò Alessia. Et benché venissero in soccorso di Vervingetorige più di ducentoquarantamila altri Galli, per il medesimo rispetto non ne fece conto. Ma essendosi fortificato con fosse, e con trinciere inaudite contra quelli, e contra questi, vinse egli gli uni con la fame, et gli altri col ferro. Ma che giova l'abbondar d'uomini et d'arme, et d'ogni apparato militare, se ti manca il vitto? Sarà necessario, che o tu abbandoni la impresa a mezo il corso, o che sii vinto senza ferro. Deve adunque esser parte principale della providenza imperatoria, il procurar che l'essercito abbia da vivere. Nel che Emanuel Filiberto, duca di Savoia, prencipe e capitano di eccellente valore, confessava che nelle guerre di Piccardia egli ritrovava difficoltà grandissima.</p>
<p>A questo effetto i Romani, come insegna Giulio Capitolino, tenevano in luoghi opportuni quantità grandissima di aceto, formento, lardo, (questo era il vitto de soldati) orzo et paglia (questa era la provisione de' cavalli). <quote lang="lat">Antiqui</quote> (dice Valerio Massimo) <quote lang="lat">erant adeo continentiae attenti, ut frequentior apud eos pultis usus, quam panis esset.</quote> Li re del Perù, benché stimati da noi barbari, riponevano in amplissimi magazini quantità meravigliosa di vettovaglie per uso e per servitio della guerra. Ma chi non vuol questa briga di tener magazini, deve almeno muoversi alla guerra con tal ragione, ch'egli abbia o un fiume navigabile a lato, o una provincia copiosa alle spalle, che lo provegga continuamente di tutto ciò, che li sia di bisogno e se egli passerà ad impresa oltra marina, sarà necessario o che conduca seco copia di vettovaglie o che assicuri i mari ai mercatanti e sì come nelle altre cose appartenenti alla guerra, così in questa, deve egli abbondare in cautela, et in provisione perché la guerra è una bestia che non sa far altro, che divorare, guastare, rovinare e sì come il fuoco non si contenta di cosa alcuna, così né anco essa.</p>
<p>Questi giorni passati discorrendo meco un gentiluomo francese di molta prattica nell'arme mi diceva, che la Linguadocca, parte nobilissima della Francia, non può pascer lungamente in un luogo più di diecimila fanti e duemila cavalli, o una cosa tale, et si meravigliava forte di ciò, perché se (diceva egli) la sudetta provincia mantiene, per essempio, centomila uomini, atti alle arme per le sue città e terre, perché non li potrà mantenere in campagna? Molte ragioni si possono addurre di ciò (se la suppositione è vera) cavate dalla qualità di quei siti e quando altra ragione non ci fosse, doverebbe bastar questa, che sì come il popolo di molte città non si potrebbe in una sola città mantenere, così né anco un essercito così grosso, come dicevamo, in un alloggiamento. Ma la ragione, che fa al proposito nostro, si è che i cittadini vivono con regola et i soldati senza regola, quelli pongono studio in conservare, questi non si dilettano d'altro, che di dissipare, sì che non è meraviglia, che quel, di che si contentano quarantamila persone in una o più città, non basti a diecimila soldati in campagna. </p>
</div3>
<div3>
<head>Del denaro</head>
<p>Il denaro è chiamato e nervo et ventre della guerra: nervo perché con esso si muovono gli esserciti, e si mantengono in moto, et in opera. Onde scrive Tucidide che pochi Greci rispetto alla grandezza della provincia andarono all'impresa di Troia per mancamento di facoltà, e non vi si mantennero lungo tempo uniti. Et il medesimo dice, che i popoli della Morea facevano guerre brevi, perché non avevano il modo di mantenervisi lungamente.</p>
<p>Ne' tempi nostri, poi, si è visto, che gli Svizzeri, gente potente, e bellicosa, non si son messi a imprese d'importanza, né fatto acquisti di consideratione, per non si esser potuti mantener lungo tempo fuor di casa.</p>
<p>È anche il denaro chiamato ventre della guerra, perché sì come il ventre somministra alimento all'animale, così il denaro agli esserciti. È la guerra una voragine, che non ha fondo, che smaltisce, che distrugge, che consuma cose infinite, le quali bisogna provedere e far venire or di qua or di là con spesa, e con dispendio inestimabile; e mi fanno ridere alcuni, i quali ne' discorsi loro, mostrano di volere, che la spesa della guerra si risolva tutta in pagar i soldati, non si accorgendo, che la spesa delle spie, dei messi, de' ponti, e delle barche per passar fiumi, delle scale, delle corde, de' guastatori, comissarii di vettovaglie, sergenti maggiori, ingegnieri, forieri, prevosti, algozini, barigelli di campagna, tesorieri, contatori, scrivani, rivenditori, auditori generali del campo, maresciali, motai, giudici, guide et sopra tutto dell'artigliaria, al cui servitio si ricercano generali, bombardieri, aiutanti, guastatori, legnagnuoli, fabbri, cavalli o bovi e gente, che li curi e li governi, ruote, tavole, palle, polvere, aceto e tante altre cose, che essa sola vuole una spesa reale. Gianiacomo Triulzi, personaggio di gran pratica nell'arme, soleva dire, che per far guerra, si ricercavano tre cose: delle quali, la prima era il denaro, la seconda il denaro, e la terza il denaro. Et quell'altro valente uomo rispose, che vi si ricercava denaro senza fine. Il Gran Capitano, essendo imputato di aver ricevuto nell'impresa del regno somma maggiore di denari, che non appariva nelle partite della spesa, cavò fuori un libro, nel quale erano due partite tra le altre, una di ducentomilasettecentotrenta e sei scudi spesi in limosine, date a preti, frati, monache, che pregassino Dio per la vittoria, una altra di seicentomilaquattrocentononanta e tre scudi, dati a spie. Con che di ordine del re, che temeva di restar debitore di qualche somma eccessiva di scudi a quel magnanimo eroe fu posto silentio alle calonnie. Che diremo de' furti de' capitani, e degli uffitiali, ai quali non si può por rimedio? Il signor di Lotrecco, per mancamento di trecentomila scudi perdé lo stato di Milano. Il re Cattolico avendo condotto la ricuperatione dei Paesi Bassi quasi a fine, con la presa di Sirisea, li perdé quasi affatto perché i suoi ministri non ebbero in pronto una somma così fatta per pagare i soldati vincitori, che perciò abbottinati, diedero ai naturali occasione di armarsi, onde sono nati poi i tanti disordini, che noi abbiamo visto.</p>
<p>Or, per cominciar guerra, bisogna esser provisto di una grossa somma di contanti, e d'una buona entrata corrente per continuarla, e s'ingannano quelli, che si mettono a imprese grandi, e lunghe confidati in tesori lasciati dai parenti, o ammassati da lor medesimi, perché si consumeranno molto prima di quel che si pensano. Ogni tesoro è limitato: ma le spese della guerra sono senza misura e le necessità senza fine. Pericle entrò nella guerra peloponnesiaca, confidato nella ricchezza dell'erario ateniese, la qual consisteva in seimila talenti, che sono tre millioni, e sei centomila scudi; ma le occorrenze della guerra divorarono in breve, e quella somma e l'oro, e l'argento dei luoghi sacri insieme. Non convien già mettersi a impresa alcuna, senza aver alla mano un buon numero di contanti, co' quali si facciano le provisioni necessarie, e si ponga la gente in campagna; ma, per grande che si sia il tesoro, ti mancherà tosto tra le mani, se l'entrate annuali non correranno o non ti sostenteranno le facoltà de' popoli et i modi straordinarii di far denari. Il che provarono i Romani nella prima e nella seconda guerra punica, le quali essi sostennero, e condussero a buon fine non tanto con l'erario, che si vuotò in tre o quattro anni, quanto con la ricchezza della città e de' privati. E suole avvenire, che i prencipi si innamorino talmente de' lor tesori, che non si possono indurre a toccarli, anche nelle necessità o a credere, che le necessità siano tali, che non si possa far di manco. Così avenne a Perseo, re di Macedonia, et al Calife di Baldacco, preso da Alone Tartaro, et a Stefano prencipe di Bosna, fatto prigione coi suoi tesori (de' quali non si era voluto prevalere) da Maumetto, re de' Turchi. Ma perché nelle guerre difensive malamente si può valer del suo, perché l'inimico entrato ne' confini distrugge il paese e consuma i popoli, rovina, e disordina lo Stato, deve ogni prencipe procurar di star su l'offesa e di tener il timor dell'arme lungi da casa sua, perché oltra, che terrà il suo paese pacifico et in quiete, goderà le sue entrate et il frutto dell'obedienza de' popoli, del qual noi parliamo, che è la prontezza e l'agilità. Conserverà anche più la riputatione e la maestà, perché invero il difendersi non è guerreggiare, ma patire, et sostener il mal della guerra; guerreggiar si è l'assaltare, et il combattere, et l'offendere. <quote lang="lat">Non enim ignavia magni imperii contineri virorum, armorumque faciendum certamen: id in summa fortuna aequius, quod validius, et sua retinere privatae domus; de aliena certare regiam laudem esse.</quote> Il Turco è speditissimo nelle imprese, perché egli fa la gente e l'altre provisioni che si ricercano col denaro, ch'egli cava dal tesoro. Si rifà di questo denaro con gravezze, ch'egli mette d'uno scudo per testa, o cosa tale; e la continua con l'entrate ordinarie et affinché quelle durino, e facciano il corso loro, non aspetta il nemico, ma lo va a trovare a casa di lui e sta perpetuamente su l'offesa.</p>
<trailer>Il fine del primo libro dell'agilità delle forze del prencipe. </trailer>
</div3>
</div2>
<div2 n="Libro II">
<div3 n="Introduzione">
<argument><p rend="sc">DELLA AGILITÀ DELLE FORZE DEL PRENCIPE LIBRO SECONDO DI GIOVANNI BOTERO BENESE.</p></argument>
<p>Può essere, che un prencipe abbia le forze pronte al moto, perché son gran proprie, e pagate et ha le vettovaglie, le monitioni et le altre cose necessarie alla impresa apparecchiate, ma, che nel maneggio della guerra consumi il tempo e gli apparecchi inutilmente e non faccia progresso. Onde ci resta di discorrere attorno quelle cose, onde dipende l'agilità nel moto. </p>
</div3>
<div3>
<head>Del generale dell'impresa</head>
<p>La prima cagione dell'agilità dell'impresa si è il generale, nel qual si ricercano, per l'effetto, del qual parliamo, tre conditioni: cioè che egli sia uno, che abbia le commessioni libere, che sia efficace. Si ricerca l'unità, perché una impresa governata da più capi, è come una anfisibena, serpe, che per aver due capi, tu non sai da che parte si volga, camina lentamente e con travaglio. Onde il poeta la chiamò grave.

<quote lang="lat"><lg><l>Et gravis in geminum vergens caput Amphisiboena.</l></lg></quote>
</p>
<p>Et che farebbe, s'ella avesse più di due teste? L'esperienza insegna manifestamente questa verità: perché le arme romane non furono mai da manco, e più deboli, né i capi più irresoluti, e lenti, che al tempo dei tribuni militari; allora essi impararono, <quote lang="lat">complurium imperium bello inutile esse, aemulatio</quote> (dice Tacito) <quote lang="lat">inter pares: et ex eo impedimentum.</quote> E in uno altro luogo <quote lang="lat">arduum est eodem loci potentiam, et concordiam esse.</quote> Gli Ateniesi restarono nell'impresa di Sicilia distrutti, per il disparere di più capi; il re Cattolico ha ciò provato nell'impresa d'Alzerbe et di Inghilterra, gli Spartani, se ben avevano due re, non ne mandavano però se non uno alla guerra. E non solamente si ricerca che sia uno, ma che sia anche l'istesso, cioè che non si muti facilmente, ma che si lasci continuar nell'impresa. Perché il mutare spesse volte capitano è quasi l'istesso, che il servirsi di più d'uno. Con ciò sia che i disordini, che apporta la pluralità dei capi in un tempo, gli apporta l'istessa in una impresa: interrompe il corso, sospende le risoluttioni, ritarda l'essecutioni. Onde i Romani fecero più facende sotto li re, a proportione del tempo, che sotto i consoli, perché quelli continuavano l'impresa et questi si mutavano di anno in anno. Onde accortisi eglino alle volte, per le mutationi così spesse, <quote lang="lat">interrumpi tenorem rerum, in quibus peragendis continuatio ipsa efficacissima esset inter traditionem imperii, novitatemque successoris, quae noscendis, priusquam agendis rebus imbuenda sit, saepe bene gerendae rei occasionem intercidere,</quote> confermarono per più anni, i Scipioni nell'impresa di Spagna, e d'Africa, e T. Flaminio nella macedonica, e C. Mario nella cimbrica e C. Cesare nella gallica, e si deve lasciar un capitano tanto in una impresa, quanto si vede che egli sia accompagnato dalla felicità, che non è altro, che l'assistenza di Dio. Perché cambiandosi al ministro i venti prosperi in venti contrarii, deve il prencipe, con la mutation di lui, veder di migliorar lo stato delle cose sue. I Romani lasciarono guerreggiar Lucullo sin a tanto, ch'egli maneggiò felicemente l'arme: ma quando si avvidero, che era mancato a lui a mezzo il corso la prosperità, mandarono Pompeo in sua vece. I Cartaginesi, sendo restati vinti sotto la condotta de' capitani proprii, con l'elettione di un forestiero che fu Santippo Lacedemonio, mutarono anche fortuna. Al medesimo modo i Siracusani, essendo stati vinti co' capitani naturali loro, riuscirono vittoriosi con Gilippo Spartano, e così altri, con un simil cambiamento hanno migliorato la loro conditione. I poeti dicono che la fortuna è una cosa

<quote lang="lat"><lg><l>incostans, fragilis, perfida, lubrica,</l></lg></quote>per dimostrare che le umane prosperità durano poco et che, per l'ordinario, mancano nel lor colmo. Onde opera di gran prudenza di un prencipe è il conoscere quanto debba valersi della opera di un ministro.</p>
<p>L'altra conditione del generale si è, che non gli siano legate le mani, et i piedi dell'impresa, alla quale egli è mandato, con la strettezza delle commessioni. Deve il prencipe usar maturezza nell'elettione del ministro: ma doppo che lo ha eletto, convien che li dia amplissima auttorità di far l'uffitio suo. Altramente avilupperà il ministro e storpierà il negotio, e sarà gran ventura, che la cosa passi bene. Aristotele vuole che il magistrato abbia potere grandissimo per far l'ufficio suo, e per essequire quel che gli conviene. Licurgo prudentissimo legislatore, avendo raffrenato grandemente l'auttorità delli re mentre stavano a casa, la lasciò libera, assoluta, independente nella guerra. I Romani ancor essi, se bene avevano il Senato pieno d'uomini eccellenti in ogni parte della militia, e di valor provato in mille cimenti, nondimeno non usarono mai di mandar fuora capitano con altra commessione se non che procurasse, che la republica non ricevesse danno e ne' maggiori frangenti e pericoli creavano il dittatore, con auttorità in casa, e fuora più che regia. Tiberio mandò Druso suo figliuolo in Pannonia, <quote lang="lat">nullis certis mandatis ex re consulturum,</quote> e in un altro luogo, <quote lang="lat">heludius Priscus cum legione mittitur, rebus turbis pro tempore ut consuleret.</quote> E ciò con molta ragione. Inperò che la guerra poche volte si tratta in quel modo, che si disegna. Ti bisogna spesso combattere non perché tu vogli, ma perché il nemico ti sforza, o la necessità, nella quale tu ti trovi, ti costringe. Molte cose (come insegna Tucidide) partorisce la guerra per se stessa; molte n'insegna il nemico, molte il caso; e (come dice Q. Fabio Massimo) <quote lang="lat">consilia magis res dant hominibus, quam homines rebus.</quote> Onde egli detestava la temerità di Varrone, che prima d'aver visto l'inimico, disegnava già quel che avesse a fare. E noi abbiamo visto una armata delle più grandi, che abbino solcato l'oceano, essersi risoluta in fumo, perché il capitano si volse governare con consigli portati da casa, contrari a quelli, che li porgeva l'occasione; ad altri vengono i consigli doppo, che l'occasione è passata, e (come dice Tacito) <quote lang="lat">ex distantibus terrarum spatiis consilia post res afferebantur.</quote></p>
<p>La terza qualità di un capitano, appartenente all'agilità, si è l'efficacia, et a questa concorrono quattro conditioni: inclinatione all'impresa, prattica, solecitudine, ardimento. L'inclinatione fa, ch'egli entri nell'impresa prontamente, e con ardor di affetto, e che questo ardor duri sin al fine. Il moto naturale differisce dal violento in questo: che il naturale persevera nella sua veemenza, anzi cresce continuamente, il violento all'incontro, non dura molto, et va mancando, et si risolve in niente. Or il moto di un, che si metta a un'opera con inclinatione, e con amore, è quasi naturale, ma quello, che ci s'impiega senza inclinatione, è come agente violento, che andarà sempre deteriorando, e perdendo. Et è difficil cosa, che un capitano, che va a una impresa contra il suo senso, e parere, faccia cosa che vaglia. Come mostrò l'essempio di Nicia nella guerra di Siracosa. Ferdinando, re di molta prudenza, non solo procurava, che alle cose d'importanza, che egli intraprendeva, inclinassino i ministri, ma tutto il popolo, sì che prima, che egli publicasse di sua bocca i concetti dell'animo, e le deliberationi fatte, già la moltitudine le aveva desiderate, come savie, e giuste. La prattica poi conduce l'impresa per via piana, e reale. Perché un uomo, che sia nuovo in un negotio, non può esser spedito, né pronto; entrerà in luoghi incogniti, pericolosi, intricati, uscirà fuor di strada, farà delle cose, che li bisognerà poscia disfare: e ciò è vero in ogni materia, ma sopra ogni altra, nella guerra, perché sono infiniti i casi e gli accidenti, che d'ora in ora vi si presentano, al cui improviso incontro non è possibile lo stare o col giudicio o con l'animo saldo, se la esperienza non l'ha confermato. La diligenza poi raccoglie tutto ciò, che può recare giovamento al negotio, e si vale non solo de' vantaggi proprii, ma de' disordini de' nemici ancora. Unisce i mezi, e le forze, e le rende perciò più atte, e più gagliarde nell'operare. Ma niuna delle sudette cose produrrà effetto d'importanza, se non è accompagnata da un vigor d'animo risoluto. Perché, sì come non basta, che la nave sia ben corredata, e fornita di tutto ciò che fa mestieri alla navigatione, se il vento non le gonfia le vele, e la spinge innanzi; così né l'inclinatione, né la prattica, né la diligenza molto vale, se l'ardire d'un animo determinato non la porta innanzi. Et è inutile ogni deliberatione, che non si essequisce efficacemente. Onde di Arato Sicionio si legge, che egli, che per altro, era un gran guerriero, per mancamento d'animo nell'occasioni delle battaglie, non faceva cosa buona. E noi abbiamo visto una potentissima lega cristiana, ai tempi di Paolo terzo, aver perciò perduto il tempo e chi la conduceva l'auttorità. All'incontro l'antiche, e le moderne istorie insegnano, che l'imprese importanti sono per lo più state fatte dai capitani arditi, e risoluti. Qual fu Alessandro, Pirro, Cesare, Annibale. Aiutano l'efficatia tutte le maniere di farsi ubidire, amorevolezza, severità, riputatione, delle quali si è detto nell'eccellenze degli antichi capitani. </p>
</div3>
<div3>
<head>De' soldati</head>
<p>L'agilità dei soldati dipende parte dalla qualità loro, parte dall'arme, nel soldato per non scriver qui ambitiosamente l'età, la statura, la dispositione e le altre parti, che Pirro, o Mario ricercavano, importa assai di che paese egli sia. Con ciò sia che (concedendo agli Svizzeri et ai Tedeschi il marciar stabile, e fermo, e l'ordinanza alta e statuaria) sei nationi de' cristianesimo hanno lode di agilità, la britanna, la francese, l'onghera, la vallona, la spagnuola, e l'italiana. E tra' Britanni maggior riuscita par che abbino fatto nelle guerre di Fiandra gli Scozzesi: e tra' Francesi meglio i Guasconi e tra gli Ongheri i superiori.</p>
<p>Quel ch'io dico degl'uomini, si deve anche intendere de' cavalli. Perché l'alemanno è non solamente lento, ma anche vile, merita però di esser messo tra i buoni il Dano et il Fiamengo, agilissimo è il Barbaro, il Turco, il Gianetto. Il Napolitano, se ben non è così veloce, come lo Spagnuolo, ha però tanta agilità, che con l'altre parti, delle quali è dotato, merita di esser messo per il più agile, che sia per un uomo d'arme. Ma non voglio qui lasciar di dire, che l'agilità, della qual parliamo, non consiste solamente nella prestezza della gamba, ma di più, nell'abilità alle fattioni et a' bisogni della guerra. Perché, che mi giova, che un cavallo corra, anzi voli per due o tre miglia e dall'altro canto ch'egli abbia bisogno di tanta cura et di tanto riguardo, che non si possa adoperarne d'ogni ora, né per lungo tempo, né in fatiche grandi e che debba esser per lo più menato a mano, con una coverta indosso? Strigliato, e fregato, quando conviene ricevere o dare una carica? Così fatto cavallo è più atto a mostrar la sua agilità in una piazza o in un teatro, che in una campagna et in un fatto d'arme. Per la qual cagione, non mi finiscono di piacere i Gianetti per la molto loro delicatezza. Ma tra tutti i cavalli grossi, attissimi si debbono stimare i cortaldi di buona razza, perché questi sono sempre disposti alla fatica, e la durano lungo tempo et non hanno bisogno di esser delicatamente curati et trattati, imperò che le guerre non tanto si vincono combattendo, quanto sofferendo e l'attitudine a patire, et a sopportar fame, e sete, caldo e freddo, appartiene all'agilità così di un cavallo, come di un soldato, non meno, che la velocità de' piedi. Nella giornata di Singa, nella quale Campson Gauro, soldano d'Egitto, fu da Selim primo re di Turchi sconfitto e morto, moltissimi cavalli, usi alla stalla e all'esser morbidamente trattati, creparono di caldo e di fatica.</p>
<p>Et è di maggior agilità la cavalleria leggiera, che gli uomini d'arme, et l'uso delle arme corte, che della lancia, che non si può negare esser di grande impaccio e di maneggio più difficile d'ogni altra arma, per la qual cagione i Francesi, per consiglio di non so chi, l'hanno lasciata, e preso in sua vece un coltellaccio e l'archibugio. Perché guerreggiando essi tra sé, non con battaglie giuste, e reali, ma con scorrerie et cavalcate, non fa al proposito loro il peso della lancia, ma si pentiranno forse di averla dismessa ogni volta, che lor converrà guerreggiar non tra sé, ma con nemici stranieri, perché non si può negare, che la miglior arma di un cavaliero sia la lancia, et di un fante la picca. L'archibugio è commune a quello et a questo et con queste tre sorti d'arme si finiscono le battaglie. Con ciò sia che con gli archibugi si atterrano, con la lancia e con la picca si disordinano e si rompono le squadre. La spada, che è la più sicura di ogni altra arma, di rado viene in uso. L'arme difensive tanto saranno migliori per l'agilità, quanto più leggiere, e più spedite di che abbiamo parlato altrove. </p>
</div3>
<div3>
<head>Della desciplina</head>
<p>Ma tutto l'essercito si rende agile con la disciplina, che si risolve in tre parti, per quel che appartiene al proposito nostro. L'una si è il divieto delle cose, che rendono i soldati morbidi e da poco o che lor sono d'impaccio, l'altra è l'essercitio nelle cose militari e la terza l'ordine.</p>
<p>Quanto alla prima parte, rendono i soldati inutili nonché lenti, le delitie e le soverchie commodità di mangiare e di dormire e di cose peggiori. Il perché fu ripreso Alessandro Magno, perché intertenne i suoi soldati in Babilonia, città delitiosissima. Onde quell'essercito (come scrive Q. Curtio) che aveva doma l'Asia, uscì ingrassato in modo, che non sarebbe stato saldo a un gagliardo incontro. <quote lang="lat">Nec ullus locus disciplinae militari magis nocuit.</quote> E nel medesimo errore cadde Annibale, per aver tenuto le sue genti in Capua. Scipione Africano, avendo inteso, che Annone, capitano cartaginese teneva di state, nella città di Salara, quattromila cavalli nelle stalle, si assicurò della vittoria. Scipione Emiliano nell'impresa di Numantia, prima di ogni altra cosa vuotò il campo di ragazzi e di cavalli da soma, in quella di Cartagine, cacciò via tutti quelli, che, non essendo soldati facevano altro essercitio, che di vender vettovaglie; Metello, nella guerra iugurtina, fece andar bando, che soldato alcuno particolare non potesse aver servo o cavallo per condur cosa che avesse, e che non fosse lecito vender nel campo pane o altra cosa cotta da mangiare. Perché invero, non è cosa che renda l'essercito più poltrone, che la commodità del servitio e la delicatezza del mangiare; come né anco è cosa che più l'ingombri, e lo impacci. Onde i soldati romani portavano essi medesimi indosso tutto il lor necessario, e le provisioni del vivere si contenevano in tre cose: in formento (che essi mangiavano più spesso bollito, che impastato) e lardo et aceto; e l'aceto serviva loro e di companatico e di vino mescolandolo con l'acqua. Onde si legge, che Scipione Emiliano, nella sua censura, tolse il cavallo a un giovine, perché avesse, mentre si assediava et combatteva Cartagine, fatto un bel convitto, nel qual aveva, tra le altre cose, dato a sacco una torta, fatta a somiglianza di Cartagine. Sì che ricercato da quel giovine, perché gli avesse tolto il cavallo: «Perché — rispose — tu desti prima di me Cartagine a sacco». Or, non essendo nel campo de Romani né bocche disutili, né cibi delitiosi, era forza che egli fosse agilissimo, e speditissimo. A questa agilità si accostano assai i Turchi, con ciò sia che essi ripongono la somma delle loro vivande in un sacchetto di carne secca e trita et i pasti de' lor capi si risolvono in carne di castrato et in riso. Sì che non è meraviglia ch'essi mantenghino esserciti grossissimi in campagna, senza che vi nasca mancamento di vettovaglie o disordine per tal rispetto; come avviene per l'ordinario agli esserciti cristiani, ne' quali la provisione del vino importa più, che quante vettovaglie si menano dietro i Turchi. E pur né i Cartaginesi, né i Romani usavano nella guerra vino et non l'usano oggi né in guerra né in pace i Turchi. Gli Spartani erano prestissimi nell'imprese di guerra, perché avevano sgombrato dalla città loro, nonché dal campo, ogni cosa superflua.</p>
<p>L'altra parte della disciplina è l'essercitio, col quale i soldati si avvezzano, quasi per passatempo, alle vere prove della battaglia; e l'essercitio è di due sorti, l'uno del maneggio dell'arme, e dell'operationi militari, l'altro della fatica, con la quale s'indurra il soldato, e s'incallisce per li bisogni della guerra, e si rende svelto, e disposto della vita: delle quali cose tutte noi abbiamo parlato altrove. Appartiene anche alla agilità la forma dell'ordinanza dell'essercito, la qual deve esser distinta in più parti, facile a partire et a unire, subordinata, regolata. Et in questa parte dell'agilità la legione romana avanzava la falange macedonica. </p>
</div3>
<div3>
<head>Dell'agilità maritima</head>
<p>Non è l'agilità di minor importanza nell'imprese maritime che nelle terrestri. Onde Floro scrive, che nella battaglia navale tra Augusto Cesare e M. Antonio, la leggierezza dei vascelli diede la vittoria a Cesare; e che non fu cosa di più pregiuditio a M. Antonio, che la grandezza de' suoi legni, che erano di sei in nove ordini di remi, come quelli di Augusto di tre in sei. <quote lang="lat">Ipsa moles navium Antonio exitio fuit.</quote></p>
<p>A' tempi nostri abbiamo visto che i legni destri et leggieri degl'Inglesi insultarono et in mille maniere travagliarono la grandezza delle navi dell'armata spagnuola. Or chiara cosa è, che nel mar nostro i vascelli proprii per combattere sono quelli, che vanno a remi: perché questi, come se fossino animati, si muovono innanzi et indietro e da lato et in giro, navigano con vento e senza vento, e fanno anche qualche progresso contra vento. Nel che le navi sono affatto inutili, perché non possono navigare né senza vento né contra vento, né girarsi, né muoversi facilmente, ove bisogna. Onde l'armate cristiane, perché hanno sempre collocato buona parte della loro speranza nelle navi, sono per lo più state mal concie dalle turchesche. Come si vidde alla Prevesa et a' Gerbi e l'anno secondo della Lega, fatta da Pio quinto, perderono perciò il tempo perché i Turchi non volsero mai accostarsi alle navi et i nostri non osarono combattere senza esse. Et l'anno antecedente le navi, su le quali erano tre o quattromila fanti, destituite dai venti, non si poterono ritrovare alla battaglia, e non furono perciò d'utile alcuno. Confesso bene, che se le navi sono favorite dai venti, fanno effetti grandissimi, e di maggior consequenza, che le galere: perché, oltra al gran numero di artigliaria, ch'elle portano, et al vantaggio, ch'elle hanno per l'altezza, una nave offonderà una galera con l'impeto solo; ma perché nelle guerre non conviene rimettersi al caso, et è caso, che tu abbia venti a tuo comando, fa di mestieri far più conto delle galere, che delle navi.</p>
<p>Gli antichi, desiderosi d'unir la grandezza con l'agilità, fabbricavano legni di quattro, e di sei e di dieci e di più ordini di remi. Demetrio, re di Macedonia, fece una galea di sedeci ordini di remi, che fu la maggiore, che fosse stata mai sin allora vista. Ma poi Tolomeo Filopatore ne fece una di quaranta ordini di remi, su la quale andavano quattromila vogatori, poco meno di tremila soldati e quattrocento ufficiali. Ma, per lentezza e tardità, che la grossezza porta necessariamente seco, non solamente si è tralasciato l'uso di sì fatte machine, ma a pena resta a noi notitia della forma loro. Le galere grosse rappresentano non so che dell'antica grandezza: ma con poca agilità, onde anche nella giornata di Lepanto, ove si conobbe, quel che esse vagliano in una battaglia navale, ebbero bisogno d'esser rimorchiate. Sì che la lode dell'agilità militare nel mar nostro resta tutta alle galere et alle galeotte e nell'oceano alle caravelle, et a simili vascelli mediocri, che si possono e con poco vento e con poco fondo muovere.</p>
<trailer>Il fine dell'agilità delle forze del prencipe. </trailer>
</div3>
</div2>
</div1>
<div1 n="Discorso della neutralità">
<div2 n="Introduzione">
<opener>
<salute><hi rend="sc">DISCORSO DELLA NEUTRALITÀ DI GIOVANNI BOTERO BENESE</hi></salute>
<salute>All'Illustrissimo et Eccellentissimo Signor il Signor</salute>
<salute><hi rend="sc">DON ANTONIO</hi> di Cordova e Cardona duca di Sessa, e Soma etc.</salute>
</opener>
<p>Le materie di Stato sono quasi tutte così incerte e dubbiose, che nella più parte di esse non è meno probabile l'affirmatione che la negatione, ma sopra tutte dubbiosa e disputabile mi par che sia quella della neutralità. Con ciò sia cosa che, ne l'altre, qualche parte vi ha la ragione, ma in questa ogni cosa dipende dall'evento. Io ho con tutto ciò avuto ardire di trattar brevemente questa materia nel presente discorso, più per mostrar la sua difficoltà, che per speranza che io m'abbia avuto di dir cosa risoluta. Il che avendo io, alli dì passati, accennato a vostr'Eccellenza, ella ne mostrò tanto gusto, che mi accrebbe grandemente l'animo nell'impresa. Ho poi preso ardire di onorarlo dell'Illustrissimo nome di vostr'Eccellenza, come ella vede: perché mi è parso cosa conveniente, che chi le ha dato spirito, e lena, le dia anche gratia e splendore. Et è cosa d'animo candido, e nobile, <quote lang="lat">cui multum debeas, eidem plurimum velle debere.</quote> </p>
</div2>
<div2>
<head>Della neutralità</head>
<p>Il trattare della neutralità è una delle più difficili imprese che siano in tutta la materia di Stato, perché il risolversi di star neutrale tra due prencipi che guerreggiano tra sé o il dichiararsi compagno di un di essi è cosa che dipende tanto immediatamente dalle qualità particolari de' prencipi e delli Stati loro, che malagevolmente se ne può discorrere in generale, per la qual cagione io non mi ricordo d'averne mai letto cosa alcuna appresso gli antichi politici. Nondimeno volendo, per non lasciar affatto intatta questa materia, dirne qualche cosa, cominciamo così. I prencipi (come insegna Polibio) sono di natura così fatta, che non hanno nissuno per amico né per nemico assolutamente, ma nelle amicitie et inimicitie si governano secondo che lor torna commodo, sì che, sì come alcuni cibi di lor natura insipidi ricevono sapore dalla concia che dà loro il cuoco, così essi, essendo da sé senza affettione, inclinano a questa o a quella parte secondo che l'interesse acconcia l'animo e l'affetto loro; Filippo, re di Macedonia, <quote lang="lat">amicitias</quote> (dice Iustino) <quote lang="lat">utilitate, non fide colebat;</quote> de' Parti dice il medesimo Iustino: <quote lang="lat">fides dictis promissisque nulla, nisi quatenus expedit.</quote> Perché, in conclusione, ragion di Stato è poco altro che ragion d'interesse. De' Lacedemonii, che tra tutti i Greci si mantennero lunghissimamente in stato et in grandezza, scrive Tucidide che sopra tutti seguivano il commodo loro e senza dissimulatione alcuna tenevano per giusto e per onesto tutto ciò che lor porgeva qualche emolumento o satisfattione; et Agesilao, re chiarissimo de' Lacedemonii, soleva dire ch'egli teneva per giusto tutto ciò che poteva recare qualche utilità alla patria. Agesilao era andato in Egitto per servitio del re Taco; ma, essendo poi solecitato da Nettanebo, che si era ribellato dal re Taco suo zio, mandò a Sparta per saper il parere e l'aviso sopra di ciò della città, lodando però Nettanebo e dolendosi di Taco, i quali anche mandarono ambidue pur a Sparta per il medesimo. I Lacedemonii, avendo inteso le domande dell'una e dell'altra parte, risposero in publico che Agesilao aveva in quel negotio ogni auttorità e scrissero secretamente a lui, che facesse ciò che gli paresse più spediente per la republica spartana. Così Agesilao, senza altro pretesto che del ben della republica, abbandonando Taco, passò ai servitii di Nettanebo, cuoprendo con la maschera della republica una manifesta tradigione. Ma i Lacedemonii, mettendo la somma, come dice Plutarco, nell'emolumento e nell'utilità, non conoscono altra giustitia che quel che può servire all'accrescimento delle cose loro. Maometto secondo re di Turchi diceva, che il mantener la parola era cosa da mercatante, non da prencipe, perché il mercatante vive del credito e della fede, il prencipe si vale della forza e dell'arme. Di maniera che non è cosa più propria di un prencipe che l'indifferenza e la neutralità tra due vicini guerreggianti, con ciò sia che ella è quasi naturale a' prencipi, e la dichiaratione accidentale. Ma per vedere pure quando debba il prencipe star sul suo naturale, quando partirsene, metteremo da banda i beni della neutralità e dall'altra i mali, e così i beni e i mali della dichiaratione.</p>
<p>Primieramente il neutrale è onorato e rispettato da ambedue le parti per la paura che ciascuna tiene che egli non s'accosti alla contraria. Resta quasi arbitro delle differenze altrui e padrone di se stesso, si gode del presente (nel qual modo hanno fatto bene i fatti loro i Francesi) e si vale del tempo: e chi ha tempo, ch'è apportatore d'ottimi consigli e sapientissimo tra tutte le cose, ha (come si suol dire) vita, con la quale arte i Venetiani hanno ampliato nonché mantenuto il lor dominio. Di più il neutrale vive senza nemico scoverto et non offende manifestamente alcuno, e (come dice Polibio) non è cosa che vaglia più in ogni affare che la moderatione et il non far cosa intollerabile a chi si sia.</p>
<p>I mali sono questi: il neutrale dà mala satisfattione ad ambedue le parti e se le rende secretamente nimiche, <quote lang="lat">neque amicos parat, neque inimicos tollit,</quote> cioè: né s'acquista amici, ne si libera di nimici, come avenne a Servilio, il quale <quote lang="lat">medium</quote> (come scrive Livio) <quote lang="lat">se gerendo, nec plebis vivavit odium, nec apud patres gratiam iniit,</quote> cioè: né schivò l'odio della plebe, né conseguì gratia alcuna tra i Padri. Aristeno, pretore degli Achei, esortando la sua gente a dichiararsi per li Romani o per Filippo, re di Macedonia: <quote lang="lat">quid aliud</quote> (dice) <quote lang="lat">quam nusquam gratia stabili, veluti qui eventum expectaverimus, ut fortunae applicaremus nostra consilia, praeda victoris erimus? Non, quemadmodum hodie vobis utrumque licet, sic semper liciturum est; nec saepe, nec diu eadem occasio fuerit,</quote> cioè: che altro saremo noi che preda del vincitore, come quelli che senza gratia stabile per acconciarsi con la fortuna abbiamo aspettato l'esito delle cose? Non sarà sempre, come oggi è, in mano nostra il poter pigliar l'uno de' due partiti. E Q. Flaminio: «Perché — dice — quel che dicono alcuni esser cosa ottima, che voi non vi traponiate in questa guerra non vi può se non recare sommo pregiuditio, con ciò sia cosa che, perduta ogni gratia et ogni dignità, sarete preda o premio del vincitore». Il che provarono i cittadini di Rodo e non meno Eumene, re d'Asia, per la loro neutralità nella guerra tra i Romani et il re Perseo, perché questo fu strappazzato e quelli privi di una parte del loro dominio da' Romani, oltre alla tema che questo e quelli ebbero della rovina loro. Finalmente: <quote lang="lat">inter impotentes et validos</quote> (come dice Tacito) <quote lang="lat">false quiescas: ubi manu agitur, modestia et probitas nomina superioris sunt.</quote></p>
<p>Veggiamo ora i beni della dichiaratione: primieramente meglio è correre la fortuna di un amico che restar in odio di due. Appresso è meglio cadere con un compagno che solo; meglio mettersi in avventura di vincere dichiarandosi, che a certezza di restar oppresso da chiunque vincerà l'impresa non si dichiarando.</p>
<p>Il male è questo: chi si dichiara, prima, si fa un nemico scoperto; appresso perché, sì come ci dispiace et attrista più una cosa amara, che non ci giova e diletta una dolce, così ci muovono con più veemenza l'ingiurie e l'offese, che i servitii et i piaceri; onde colui contra il quale tu ti dichiari sarà sempre più pronto e più ardente a offenderti et a travagliarti, che colui al quale tu ti accosti a difenderti et a soccorrerti nei tuoi travagli. Il che provò con sua rovina il Soldano d'Egitto, che, sendosi dichiarato contra Selim re de' Turchi a favore di Ismael re di Persia, egli si concitò addosso Selim in modo che perdè la vita et i Mamaluchi l'imperio, e Ismaelle non si mosse mai per soccorrer lui o il suo successore.</p>
<p>Risolviamo ora questa materia con tre massime, e la prima sia che un prencipe potente non ha in questa materia gran bisogno di consiglio, perché la potenza lo rende sicuro dagli assalti di chi lo volesse soverchiare e, se si collega con altri, reca seco forze con le quali facilitarà la vittoria e goderà de' suoi frutti: e se sta neutrale, schiva i sinistri della guerra e la spesa e, mentre i vicini si consumano l'uno l'altro, egli tira le sue entrate quietamente et accresce di denari e di forze.</p>
<p>L'altra massima sì è che a un prencipe debole niun partito è buono: non quel della neutralità, perché non ha forze da sostenersi e da reggersi in piedi e sarà sempre preda di chi guerreggia e gioco di chi vince. Ma di niuno è più dura la conditione che di colui il quale, oltra alla debolezza, ha lo Stato in mezo di due prencipi più potenti di lui che guerreggiano insieme.</p>
<p>Ma che cosa conviene più a un prencipe piccolo: la neutralità o la dichiaratione? <quote lang="lat">Hoc opus, hic labor.</quote> Non è cosa più difficile a risolvere, e credo che in ciò vaglia più la buona sorte che la ragione. Intendeva molto bene questo punto Siface re de' Numidi quando, veggendo la guerra accesa tra Romani e Cartaginesi e sé vicino a quello incendio, si sforzava di persuadere a' Romani che guerreggiassino fuora dell'Africa, affinché egli non fosse necessitato a unirsi con l'una o con l'altra parte. E nella rottura della guerra tra' Romani e'l re Perseo, scrive Livio che, dichiarandosi i prencipi delle città libere per l'una o per l'altra parte, i più savi averebbono voluto che, prima che fosse un di quelli due potentati andato in rovina, si fossero pacificati, perché così sarebbono sempre essi stati dall'una delle parti difesi e mantenuti in pace. Nondimeno io stimarei che meglio sia generalmente che un prencipe debole si mantenga neutrale che, che si dichiari, ogni volta però che i vicini che tra sé guerreggiano siano prencipi non affatto inumani e barbari e nemici della buona fama e dell'onore. E la ragione sì è perché la neutralità, se bene dispiace ad ambedue le parti, non le offende però effettualmente né le danneggia, onde non dà materia d'altro risentimento e d'altra vendetta, che di cosa tale quale è lo stare in un tuo bisogno a vedere; e li sarà sempre molto più facile il riconciliarselo non l'avendo offeso attualmente, che se l'avesse offeso; ma se tu ti dichiari, fai ingiuria e ti scuopri necessariamente con l'arme in mano contra una delle due parti, nel qual caso:
<quote lang="lat"><lg><l>manet alta mente repostum</l>
<l>iudicium Paridis spretaeque iniuria formae.</l></lg></quote>
</p>
<p>Ma chi sta neutrale non disprezza, anzi teme l'un e l'altro, non li fa servitio, ma né anco ingiuria. Aggiungi a ciò che, sendo dubbioso l'esito della dichiaratione, perché non è cosa più incerta che l'evvento delle guerre (<quote lang="lat">nusquam minus,</quote> dice Annibale, <quote lang="lat">quam in bello eventus rerum respondent),</quote> non ci è ragione per la quale il prencipe di cui ragioniamo debba assicurarsi più della dichiaratione che della neutralità, e non si deve prender partito nuovo ove non si migliori il vecchio, come vediamo che la natura non lascia perire il fiore se non per il frutto, né ammette la corrottione se non per la generatione. Favoriscono questa opinione gli essempi, perché Filippo re di Macedonia, per essersi dichiarato a favor de' Cartaginesi contra Romani, perdé buona parte de' suoi Stati, e Siface perdé il regno e la libertà per la medesima cagione, e gli Epiroti e Gentio re degl'Illirii, favorevoli al re di Macedonia contra Romani, n'andarono tutti in rovina. Ma per non commemorare cose antiche, Campson Gauro, per essersi mostro partiale d'Ismael re di Persia contra Selim primo re de' Turchi, perdé la vita e lo Stato. Nelle guerre de' tempi nostri i duchi di Lorena si sono onoratamente mantenuti fuor di pericolo e di danno col beneficio della neutralità. All'incontro Arrigo re di Navarra, dichiaratosi partigiano di Ludovico re di Francia contra papa Giulio, perdé la miglior parte del suo regno; Carlo duca di Savoia fu cacciato della più parte delli Stati suoi per essersi fatto partiale di Carlo V imperatore contra Francesco primo re di Francia; Guglielmo duca di Cleves fu per rovinare subito che si collegò col re Francesco contra Carlo V imperatore.</p>
<p>Finalmente, per uno che si possa addurre a cui sia stata nuocevole la neutralità, se ne trovano trenta a cui è stata dannosa la dichiaratione; Archidamo re di Sparta, assaltando l'Arcadia e avendo inteso che gli Elei andavano in soccorso di lei, scrisse loro: «Oh, bella cosa è lo star in pace!». Ho detto che ciò vale tra prencipi di qualche umanità e religione, perché de' barbari non si bisogna fidare, con ciò sia cosa che, non avendo essi altro fine nell'imprese loro che la grandezza e la possanza, opprimeranno sempre senza rispetto alcuno tutti quelli a' quali si conosceranno superiori, e non solo i neutrali, ma i partiali anche loro. Onde io non posso a bastanza commendare la savia risolutione del signor Sigismondo Battori, prencipe di Transilvania, perché avendo egli uno Stato assai piccolo in mezo dell'imperio della Casa d'Austria e del Turco, per non diventar preda di questo, si è generosamente accostato a quelli, massime che, oltre alla prudenza umana con la quale egli si è governato in un affare di tanta importanza, si è aggiunto un zelo meraviglioso della fede cattolica e del servitio di Dio, del qual zelo egli ha già raccolto frutti grandissimi di un nome immortale.</p>
<p>Ma dovendosi dichiarare per un di due prencipi che guerreggiano insieme, a chi conviene accostarsi? Senza dubbio che al più possente. Ma la possanza è di due sorti, cioè assoluta e conditionata. Più gagliardo assolutamente è quello che ha Stato maggiore, che l'ha meglio armato e fornito d'uomini e di capitani, di vettovaglie e di munitioni e d'ogni apparecchio militare così da terra come da mare, ch'è più ricco di denari contanti e chi ha modo maggiore di cavarne da' suoi popoli, perché il denaro è il nervo della guerra, e con esso l'arme utili divengono, e senza copia di denari non si può lungamente guerreggiare. Et un prencipe si deve stimar ricco e pecunioso non tanto per l'entrate ordinarie, quanto per il modo ch'egli ha di far denari per vie straordinarie.</p>
<p>Possanza maggiore, ma conditionatamente, è quella la qual, se ben è minore dell'assoluta, è però più atta a offenderti o a giovarti: nel che importa oltra modo la vicinanza, perché un prencipe vicino di forze mediocri ti può più facilmente e più tosto e nuocere e soccorrere, che un prencipe grande ma lontano; perché, chi dubita che Ludovico XII re di Francia non fosse più poderoso che Ferdinando d'Aragona? E Carlo V più che Francesco primo? Nondimeno Arrigo re di Navarra, partigiano di Ludovico, e Carlo di Savoia, seguace dell'imperatore, restarono in pochi giorni oppressi, quello da Ferdinando e questo da Francesco, non per altro che perché Navarra è per la vicinanza troppo esposta alle forze di Aragona, e Savoia a quelle di Francia.</p>
<p>Conobbe ciò molto bene Gerone, re prudentissimo di Siracosa, perché nella guerra che si accese tra Romani e Cartaginesi per le cose di Sicilia, egli da principio si unì con Cartaginesi, perché questi erano già padroni di una parte dell'isola vicina al suo regno, ma, doppo che i Romani ingrossarono di forze e di seguito, conoscendo che per la vicinanza d'Italia essi erano più atti a favorirlo et a danneggiarlo, lasciò la parte cartaginese e si unì con esso loro.</p>
<p>La lontananza è soggetta a tante difficoltà et a tanti accidenti, che a quelli che aspettano aiuto e soccorso da prencipi, che monti o mari o notabile intervallo di luoghi disgiunge dalli Stati loro, avverrà ordinariamente quel che avvenne a' Sagontini, che furono prima rovinati da Annibale che soccorsi da' Romani, et pur eglino si difesero ostinatamente più di sette mesi. Ma l'essempio fresco di Portogallo, stato occupato in pochi mesi dal re Cattolico, e de' Paesi Bassi, che il medesimo non ha potuto in trenta anni ricuperare, fanno in ciò fede indubitata, con ciò sia che tutto procede dalla vicinanza di quello e dalla lontananza di questi, perché per la distanza che è tra Spagna e Fiandra muore tanta gente per il viaggio, e per gl'interessi grossissimi, che recano seco le rimesse et i partiti che si fanno co' mercatanti, si consumano tanti danari per la strada, che non è cosa credibile. E se la gente che si manda in quelle bande si parte d'inverno, o muore o arriva mal conditionata per li freddi e disagi patiti e poco atta ai travagli della guerra, se si manda di buon tempo, arriva là nel fine dell'estate e del tempo da far faccende. Finalmente, non essendo cosa più importante nell'imprese militari che l'occasione, non si può valer di questa colui che da lungi guerreggia, perché l'occasione fugge in un punto e la lontananza partorisce necessariamente tardità: <quote lang="lat">si in occasionis momento</quote> (dice L. Martio) <quote lang="lat">cuius praetervolat opportunitas, cunctatus paulum fueris, nequicquam mox omissam quaeraris.</quote></p>
<p>Ma perché la guerra si fa e si sostiene più con le forze dell'animo che con quelle del corpo, nel dichiararsi bisogna diligentemente considerare la natura et i costumi de' prencipi, e far capitale più della costanza che dell'ardire, e della toleranza che della bravura. Gli Ateniesi erano più animosi che i Lacedemoni, ma perché questi erano più considerati e toleranti di quelli, ne restarono finalmente superiori; et i Romani condussero a buon fine la prima e la seconda guerra punica più con la fermezza dell'animo che con la grandezza delle forze. <quote lang="lat">Nobis sors est</quote> (dice Scipione) <quote lang="lat">ut magnis omnibus bellis victi vicerimus; omitto Porsenam, Gallos, Samnites; quot classes, quot duces, quot exercitus priore bello amissi sunt?</quote> I Venetiani, stati nella guerra di Lombardia sconfitti in quasi tutte le giornate fatte co' nemici loro, sono rimasti con la costanza vincitori dell'imprese. Gli Spagnuoli ancora hanno vinto la più parte delle guerre ch'essi hanno intraprese più con la patienza e toleranza di tutto ciò che un corpo umano può sopportare, che con l'impeto o col valor del braccio, perché le cose violente et veementi sono di poca durata e perciò l'impeto dell'arme, quasi fiamma di sarmenti o piena d'acque di primavera, non molto dura: perciò la patienza e la toleranza ne resta facilmente vincitrice.</p>
<trailer>Il fine del discorso della neutralità. </trailer>
</div2>
</div1>
<div1 n="Discorso intorno alla fortificatione">
<div2 n="Dedica">
<opener><salute><hi rend="sc">DISCORSO INTORNO ALLA FORTIFICATIONE DI GIOVANNI BOTERO BENESE</hi> All'illustre Signor <hi rend="sc">FRANCESCO REGITANO</hi> Gentil'uomo Messinese</salute></opener>
<p>Ecco il discorso promesso a Vostra Signoria qui in Roma intorno alla fortificatione. Egli è (confesso) poca cosa, ma bastante s'io non m'inganno et a disobligar me dalla promessa, et a far fede a lei dell'affettione, ch'io le porto, e della stima, ch'io faccio della candidezza dell'animo, della bellezza dell'ingegno, e di tanti altri lumi d'onorate qualità, che in lei risplendono. E Vostra Signoria sa, ch'io non so fare cose lunghe. Dichiaro qui brevemente quel, che appartiene in generale all'essenza della fortificatione. L'esporre in particolare quel, che tocca a ciascuna parte, è cosa, che ricerca molto tempo e non si esporrebbe senza tedio. E ne hanno scritto copiosamente diversi valent'uomini della professione. Ma Vostra Signoria sia sicura, che questa è un'arte, nella quale la prattica è di molto maggior importanza, che la teorica, e che l'offesa è la vera maestra della difesa. </p>
</div2>
<div2>
<head>Del fine della fortificatione.</head>
<p>La fortificatione de' luoghi, se si guarda la materia, che ella maneggia, è parte dell'architettura, se il fine, della militare. Imperò che il fortificare è un fabricare proportionato alle necessità et all'occorrenze della guerra.</p>
<p>Non è però il suo fine, che una piazza sia inespugnabile, ma il ridurla a buona e ragionevole difesa. Con ciò sia che la natura può ben far un sito o per altezza o per asprezza inaccessibile alla forza et all'industria dell'uomo, perché</p>
<p><quote lang="lat">natura potentior arte,</quote> come quello di Orvieto, di San Leo, di Noto in Sicilia, di Bonifacio in Corsica, et altri: ma l'arte, la mano non può far cosa, che non si possa parimente con arte e forza disfare. Onde Giove istesso, nelle favole, confessa di non poter una cosa tale.

<quote lang="lat"><lg><l>Mortali ne manu factae immortale carinae</l>
<l>fas habeant? Certusque incerta pericula lustret</l>
<l>Aeneas? Cui tanta Deo concessa potestas?</l></lg></quote>
</p>
<p>Or le piazze riconoscono la lor fortezza o dalla natura affatto come Orvieto o dall'arte affatto, come il castello di Milano, o parte dall'una, parte dall'altra, come Ferrara, e Mantua, che hanno dall'arte le fabriche, dalla natura i fiumi et l'altre acque.</p>
<p>Ma con ciò sia che da tre cose convenga difendere una fortezza: dall'inganno, dall'assedio, e dalla forza; se bene la fortificatione si estende anche all'inganno, perché li chiudi i passi, et all'assedio, perché facilita il ricevere i soccorsi, nondimeno ella è propriamente volta contra la forza. La qual forza procede o dal cannone, o dal ferro o dal fuoco, e si adopera o sopra terra, come nelle batterie, o sotto terra, come nelle mine. </p>
</div2>
<div2>
<head>Della varietà de' siti.</head>
<p>Or il sito o è piano, o montoso; entro, o un riva al mare o a fiume o a lago o a cosa tale.</p>
<p>Il piano ha questi vantaggi: ti da commodità di dar quella forma, che più ti piace alla fortificatione, difficolta a' nemici l'accostarsi e l'accamparsi et è, per la copia ordinaria dell'acque sorgenti, poco soggetto alle mine. I disavantaggi sono questi: la fortezza posta in pianura, sarà assediata e campeggiata con manco gente, battuta con più facilità in più luoghi et il nemico averà maggior commodità di alloggiamenti e d'ogni altra cosa, sarà soggetta a' cavalieri, et a montoni di terra, bisognosa di molti belluardi, fosse, munitioni, spesa, con le quali cose converrà supplire a quello, in che manca la natura.</p>
<p>Il sito montoso ha questi vantaggi: vi si campeggia difficilmente sotto, e ne' tempi piovosi vi si patisce assai per la caduta dell'acque. Vi si accomoda malagevolmente la batteria, ricerca più gente per mettervi attorno il campo, difficoltà il levar l'offese, e'l dar degli assalti. La fortificatione, per l'aiuto che ti porge la natura, è di manco spesa, e fatica, e rare volte vi bisogna piazza grande, rarissime volte cavalieri.</p>
<p>All'incontro ha molti disavantaggi: non ti permette il far elettione della forma migliore, e quella, che li darai, sarà più larga o stretta del bisogno, e con molto ricinto rinchiuderai poca piazza. Le pioggie le faranno nocumento e patirà bisogno d'acqua da bere, l'artiglieria nemica ti batterà con più forza all'insù, e la tua averà, andando all'ingiù, manco impeto e batterà di ficco. Egli è vero, che le batterie che si fanno da basso in alto hanno questo particolare, che le palle non feriscono i difensori, se non rovinano la parte, ove esse giongono.</p>
<p>La fortezza posta in costa, partecipa dei vantaggi e de' disavantaggi sudetti: e di più, scuoprirà i nemici e sarà a rincontro scuoperta a loro.</p>
<p>Ottimamente situate si devono stimar quelle fortezze, che saranno poste in acqua, pur che siano lontane da terra ottanta canne almeno, acciò che non si possino battere. Con ciò sia che queste hanno bisogno di poca gente e di poche municioni, l'inimico non può accostarvisi e le mine non vi hanno luogo, e più forti paiono quelle, che son poste in lagune, o acque tali, che le poste in alto mare, perché hanno tutti i vantaggi di queste et di più, non possono essere combattute con armate reali.</p>
<p>Le fortezze, poste in riva di mare, o di fiume o di laghi grandi, participano assai delle qualità delle piazze poste in mezo dell'acqua et hanno questo avantaggio di più, che il nimico sarà sforzato a far doppia spesa, una per terra, e l'altra per acqua; vero è che se saranno sopra acqua dolce, soggiaceranno ai pericoli dei ghiacci. </p>
</div2>
<div2>
<head>Della figura della fortezza.</head>
<p>Sì come la bontà di un soldato e di un essercito consiste in due cose, cioè nella gagliardezza e nell'agilità, delle quali questa è di più importanza che quella, così in una piazza di guerra due cose simili si ricercano: cioè la sodezza e l'efficatia. Voglio dire, ch'egli è necessario, che ella sia non solamente massiccia, e soda, ma destra ancora et abile a percuotere et a danneggiare l'inimico. Deve essere come un Briareo con cento mani o come una idra, a cui non manchi mai testa, e veleno. Perché la fortezza è un istromento immobile del soldato. Or quanto ella si può meno muovere per sua difesa, tanto conviene che dia maggior commodità di maneggiarsi e di difendersi alla gente, che l'ha in guardia. Per questa cagione la figura semplice, quale è la circolare, non è a proposito: perché è quasi senza mani, e senza braccia, anzi che senza occhi e senza orecchie. Vi si ricerca figura composta di parti dissimili, e differenti et atte a far diversi effetti, a scuoprire il paese, a fermar l'impeto, a ritardar il corso, a impedir l'assalto de' nemici, a danneggiarli da lontano, e da presso; ora con artegliaria, ora con fuoco, ora con sortite, ora con altre sorti d'offese, alle quali cose tutte è inetta la figura tonda, perché essendo ella uniforme, non può partorire effetti differenti. Supposta la compositione, la più imperfetta forma nelle fortezze è la triangolare, prima perché ella è tra tutte le figure incapacissima, come quella, che si dilunga più d'ogni altra dalla circolare; e pur nelle fortezze si ricerca larghezza di piazza per schivare quella confusione, e quel disordine, che cagiona la strettezza nello schierare i soldati e nello spingerli, ove conviene. Appresso perché i belluardi, che si hanno a formare ne' cantoni del triangolo, riescono con le punte troppo acute e facili a rintuzzare et a rompere. Il che facilita all'inimico l'accostarsi, e'l maneggiar il piccone, senza che possa esser offeso da' fianchi. Con ciò sia cosa che nelle fortificationi bisogna aver la mira a due cose, l'una si è, che tu possi facilmente difenderti, e l'altra, che l'avversario non ti possa offendere senza difficoltà. La figura triangolare ha la prima qualità, perché l'artigliaria scuoperà le facciate de' belluardi senza lasciarvi pure una mosca, ma tanto è debole, che può con ogni minima cosa esser offesa, e spontata. Manco imperfetta è la figura quadrangolare, ma ella ha quasi la medesima imperfettione degli angoli. Onde le fortezze reali debbono esser almeno pentagone, cioè di cinque angoli; ma quanto più angoli averanno, tanto saranno migliori, perché il recinto sarà più capace, e gli angoli più ottusi, e per consequenza più sodi. </p>
</div2>
<div2>
<head>Sulle parti d'una fortezza.</head>
<p>La difesa di una piazza ha tre termini principali: l'uno si è il difficoltar a' nemici l'accostarsi e l'accamparsi, l'altro l'impedir loro il piantar dell'artigliaria e'l battere; l'ultimo l'impedir l'assalto e l'entrata nella fortezza. Il marchese di Saluzzo difese Gaeta dal Gran Capitano nel primo termine. Francesco di Ghisa Mets contra Carlo V nel secondo. Filippo di Baviera, Vienna contra Solimano, nel terzo. I cavalieri di Malta et i difensori di Famagosta si portarono onoratamente in tutti tre i punti: e se Famagosta fosse stata soccorsa, non fu mai più gloriosa difesa di quella, perché i propugnatori tennero un gran pezzo discosti i nemici, e con una contra batteria imboccarono molti pezzi, e con l'istessa e con varie sortite ammazzarono un gran numero di Turchi, e perduto, doppo mirabile difesa, il fosso, si mantennero invitti sui ripari. Alla Goletta il maggior errore, che si facesse (come anche a Nicosia) fu il perder subito il primo termine della difesa, con lasciar, quasi senza contrasto, approcciar i nemici fin su l'orlo della fossa.</p>
<p>A tutti questi tre effetti vale generalmente, e più di ogni altra cosa, il belluardo, di cui sono supplimenti i rivellini, le piattaforme, i cavalieri. Ma in particolare per il primo vale la spianata, per il secondo la strada coverta, e le commodità delle sortite, e per il terzo il fosso, la cortina, e'l terrapieno, e per ultima necessità, il maschio. </p>
</div2>
<div2>
<head>Della scarpa e contra scarpa.</head>
<p>La scarpa, e contra scarpa non sono parti della fortezza, ma forme d'alcune parti; con ciò sia che la scarpa si dà alle muraglie et a' terrapieni, per sostenerli, e per conservarli facilmente in piedi contra il peso della loro materia. Et insegna ciò la natura, che fa i monti et i colli e tutte le cose eminenti e rilevate a scarpa. Con ciò sia cosa che il perpendicolo e la drittura non potendosi lungamente reggere, e sostenere, rovina facilmente e cede, per mancamento d'appoggio al proprio peso. La scarpa sostenta la materia di natura sua rovinosa e caduca e si deve dare grande, o picciola, secondo che la materia è tenace, o pesante. Perché quanto il terreno è più denso et unito, tanto ammontandolo insieme farà manco scarpa. La sabbia nei liti del mare et il formento et il miglio nelle aie, la fanno grandissima, per la disunione. Et universalmente parlando, ogni materia regge meglio il peso con assai scarpa, che con poca. L'ordinario è di dar un piede di scarpa e ritirata per ogni cinque piedi di altezza: si che venticinque piedi di altezza ne importino cinque di scarpa e ciò sino al cordone. Oltra al cordone, chi non dà scarpa, chi la dà indistintamente: ma alle opere di terra, perché non si reggono così bene, come il muro, si darà a ogni sei piedi d'altezza uno di scarpa. Alcuni vogliono, che li si dia meno per rispetto della pioggia, che suole logorar la scarpa, ma a sifatto inconveniente, si rimediarà con assodar il terrapieno con fascine, e scope e con altri modi.</p>
<p>Contra scarpa si chiama la scarpa del contra fosso, che non deve servir per altro, che per sostentar il terreno. Onde egli è necessario farla sottilissima, altramente servirà ai nemici per riparo, e per contra muro; anzi facendovi dei buchi, danneggiarano con gli archibugi, co' moschetti, e con l'artegliaria i difensori, e le mura della fortezza, come fece il marchese del Vasto a Monopoli, e i Turchi a Famagosta. E tanto basti aver detto così in generale della fortezza.</p>
<trailer>Il fine del discorso intorno alla fortificatione. </trailer>
</div2>
</div1>
<div1 n="Della riputatione del prencipe">
<div2 n="Libro I">
<div3 n="Introduzione">
<argument><p rend="sc">DELLA RIPUTATIONE DEL PRENCIPE LIBRO PRIMO DI GIOVANNI BOTERO BENESE, ALL'ILLUSTRISSIMO SIGNOR DON DIEGO FERNANDEZ di Cabrera e Bodabiglia, conte di Cincione, Signore de' Sesmi, di Valdemoro e di Caffaruuii, etc.</p></argument>
<p>Uno de' principali fondamenti di Stato e di governo a giuditio de' più intendenti, si è un certo concetto alto e fermo, che si ha della saviezza, e del potere di un prencipe, il qual concetto viene ordinariamente chiamato riputatione. Con ciò sia cosa che, sì come a un mercatante non è meno necessario il credito, che i contanti, così a un potentato non importa meno l'esser stimato possente, che la possanza istessa. Perché questa è soggetta a molti pericoli et incontri, da' quali la tien lontana e le fa quasi riparo e scudo la fama, e l'opinione, che si ha della stabilità e grandezza. Quinci è avvenuto, che alcuni personaggi di molta qualità, sì come si son dilettati particolarmente di quel capo della mia ragion di Stato, nel qual io discorro della riputatione, come di cosa nuova, e non trattata ordinatamente da altri, così hanno desiderato che io alquanto più diffusamente ne trattassi. Il che se ben non è cosa molto conforme alla natura mia, amicissima della brevità, massime ove si tratta di cose gravi o spettanti a' prencipi, che per l'ordinario, non hanno tempo o patienza di legger cose lunghe, nondimeno essendomi questi giorni passati avanzato un poco d'otio, ho ripreso in mano la materia e parte con aggiungervi alcuni capi, parte con arricchir d'essempi alcuni concetti, l'ho ridotta alla forma, nella quale io la mando a Vostra Signoria Illustrissima, come a quella, in cui eccellentemente risplende, così la riputatione, come ogni altra parte della prudenza di Stato, e che avendola avuta, quasi per ragion ereditaria dai suoi maggiori, l'ha con proprio valore, sommamente accresciuta.</p>
<p>Sarebbe cosa lunga e soverchia, s'io volessi qui commemorare le gloriose attioni delle illustrissime case di Cabrera, e di Bovadiglia, che congiunte insieme per il matrimonio di Don Andrea di Cabrera e di Donna Beatrice Fernandez di Bovadiglia, marchesi di Moya, salirono in tanta riputatione, che i sudetti marchesi furono degni di avere per testimoni e per predicatori delle lodi e de' meriti loro Don Fernando e Donna Isabelle di gloriosa memoria, i quali confessavano d'esser re, per la fedeltà e per l'opera loro. Non meno ardente, si mostrò in servitio della corona e di Don Carlo imperatore l'avo di Vostra Signoria Illustrissima Don Fernando, a cui i communieri di Castiglia, rovinarono le fortezze, state poi ristorate et annobilite con spesa e magnificenza singolare da lei. Ma il Signor Don Pietro, padre di Vostra Signoria Illustrissima, non contento della gloria lasciatali da' suoi maggiori in Ispagna, venne a dilatarla in questo teatro universale della corte romana. Ove essendo egli ambasciatore di sua Maestà, tra gli altri negotii importantissimi, che con destrezza meravigliosa condusse a fine, l'uno fu la riduttione del regno d'Inghilterra alla fede cristiana, ne prestò l'obedienza, a nome di sua Maestà, e di quell'isola al vicario di Cristo, Nostro Signore. Ma la grandezza dell'amplissimo casato è arrivata a un altissimo segno nella persona di Vostra Signoria Illustrissima, la qual senza muoversi punto di Spagna, sparge per ogni verso i chiarissimi raggi della saviezza et valor suo. Con ciò sia cosa che, stando perpetuamente, quasi novello Nestore, appresso a cotesto glorioso Agamennone, impiega il suo consiglio e senno in servitio di sua Maestà, e di tutto il cristianesmo. Onde ella è non pur amata singolarmente, e stimata da sua Maestà, ma celebrata et inalzata da tutti al cielo. Ma farei torto alla candidezza di Vostra Signoria Illustrissima et alla modestia, che si fa in ogni sua attione conoscere, se io mi volessi diffondere nella commemoratione delle lodi e de' meriti suoi. Resti dunque Vostra Signoria Illustrissima servita di accettar questo picciol segno della molta divotion mie e di gradir questa operetta della riputatione, come dissegno da me abbozzato con la penna e da lei colorito co' fatti. </p>
</div3>
<div3>
<head>Che cosa sia riputatione</head>
<p>Io mi ricordo che, discorrendo alcuni anni sono con Torquato Tasso, poeta famoso, della riputatione, tra l'altre cose appartenenti a questa materia ch'egli dottamente toccò, e' mi disse che sì come il vignaruolo per far che la vite produca molta e buona uva la pota spesso e ne tronca i ramoscelli inutili e superflui, così chi vuole acquistarsi riputatione deve dalla vita e dall'attioni sue tutte l'impertinenze e le cose indegne di un personaggio di alto affare bandire. La qual derivatione mi pare, salva l'autorità di un tanto uomo, più sottile che vera, imperò che, prima, la riputatione non è nel riputato ma nel riputante, appresso, ella non nasce dal non aver difetto o mancamento, ma dall'aver eccellenza e grandezza di valore. Onde io stimo che riputare non sia altro che un ripensare o un considerare profondamente una cosa, e che uomo di riputatione sia quello la cui virtù, per non si potere facilmente penetrare e comprendere in un tratto, sia degna d'esser più e più volte considerata e stimata, e che ciò sia riputare. Molte cose hanno non so che di simile con la riputatione, come il credito, l'autorità, la stima, la meraviglia, la fama, ma ne sono assai differenti. Non è la riputatione il medesimo che credito, benché ci si confaccia assai, perché il credito è delle persone private, la riputatione delle pubbliche.</p>
<p>Differisce anche dall'autorità, perché questa è nel capitano, per essempio, rispetto de' soldati: quella, a rincontro, è ne' soldati rispetto del capitano, onde diciamo «avere autorità» et «essere in riputatione». L'auttorità è verso gl'inferiori e i vicini, la riputatione s'estende anche agli alieni e a' lontani; vi è però alle volte poca differenza, come quando Tacito, parlando di Corbulone, dice: <quote lang="lat">multa auctoritate, quae viro militari pro facundia erat,</quote> e quando Sesto Vittore dice di Antonino Pio: <quote lang="lat">orbem terrae nullo bello per quatuor et viginti annos sola auctoritate rexit.</quote> Ella è forse l'istesso che la stima, ma con l'aggiunta di grande, onde i Latini non hanno modo con qual possino meglio significare un uomo di riputatione, che con dire: <quote lang="lat">virum magnae existimationis;</quote> nondimeno la stima è del superiore rispetto dell'inferiore, perché non si dice che il servitore faccia stima del padrone, ben all'incontro, che il padrone faccia stima del servitore, ma la riputatione è nell'inferiore rispetto del superiore. Ha qualche somiglianza con la riputatione la meraviglia, ma non è l'istesso, perché la meraviglia si stende più alle cose speculative e naturali che alle umane e pratiche, ma la riputatione non si allarga fuor delle cose pratiche. Quella nasce perché non s'intende la ragione dell'effetto, onde l'ecclisse della luna e del sole, la cometa e le altre cose così fatte paiono meravigliose a chi non ne sa il perché; ma la riputatione procede non perché non si sappia la ragione dell'effetto, ma perché non si comprende facilmente la sua grandezza. Pare che la fama assai con la riputatione si confaccia, come quando Tiberio toccava con mano <quote lang="lat">publicum sibi odium, magisque fama quam vi stare res suas;</quote> ma non è il medesimo, perché la fama s'estende a cose anche cattive, contrarie alla riputatione. </p>
</div3>
<div3>
<head>Onde proceda la riputatione</head>
<p>Essendo che noi non riputiamo se non quelli che per qualche eccellenza e grandezza loro stimiamo aver trapassato i termini ordinarii del valor umano e aver in sé non so che di celeste e divino, la riputatione deve esser stimata parto e frutto d'una virtù eccellente e di tutta perfettione. Con ciò sia cosa che un picciol bene e che non esce fuora de' confini della mediocrità, è ben atto a partorir amore, ma non riputatione, imperò che, essendo egli facilmente compreso dall'intelletto, muove subito la volontà o l'appetito, che si compiace in esso e l'abbraccia e l'ama, ma una virtù eccelsa intertiene l'intelletto e l'occupa tanto nella sua consideratione, che poca parte vi può avere la volontà e l'amore. E perciò Aristotile insegna che si amano i pari o i minori, si osservano e si riveriscono i maggiori, et si onorano e si beatificano gli eroi et i personaggi che per altezza di virtù e di perfettione hanno quasi varcato i termini ordinarii dell'umana natura.</p>
<p>Sì che quelle virtù aggiungono riputatione, che hanno dell'eccelso, e dell'ammirabile e che inalzano il prencipe sopra terra e lo cavano fuor del numero degli uomini comunali.

<quote lang="lat"><lg><l>.Tentanda via est, qua me quoque possim</l>
<l>tollere humo, victorque virum volitare per ora.</l></lg></quote>
</p>
<p>Or l'uomo non ha con che sublimarsi se non con la sottigliezza dell'intelletto e col vigor dell'animo, e perché la riputatione di un prencipe è posta nell'opinione e nel concetto che il popolo ha di lui, la materia, nella quale egli si deve, per far acquisto di un tanto bene, occupare, deve esser tale che il popolo vi abbia interesse. E tali sono la pace e la guerra, perché con l'arti della pace s'intertengono quietamente i sudditi, e con quelle della guerra si tengono lontani i nemici. Così le maniere civili acquistarono fama di divinità presso gli antichi a Orfeo et ad Anfione, a Radamanto e a Minoe. Non meno s'inalzano gli uomini con le vittorie e co' trionfi:

<quote lang="lat"><lg><l>Res gerere et captos ostendere civibus hostes</l>
<l>attingit solium Iovis et coelestia tentat.</l></lg></quote>
</p>
<p>Et volendo il medesimo Oratio lodare compitamente Augusto Cesare il fa eccellente nell'una e nell'altra parte:

<quote lang="lat"><lg><l>Cum tot sustineas et tanta negotia solus,</l>
<l>res Italas armis tuteris, moribus ornes,</l>
<l>legibus emendes.</l></lg></quote>
</p>
<p>E Vergilio, concedendo ai Greci il saper orare cause e fabricar con meravigliosa delicatura statue di marmo e di metallo et il notare e il descrivere i movimenti del cielo e delle stelle, non volle che alla grandezza romana altro convenisse che la prudenza civile e militare:

<quote lang="lat"><lg><l>Tu regere imperio populos, Romane, memento;</l>
<l>(hae tibi erunt artes) pacique imponere morem,</l>
<l>parcere subjectis et debellare superbos.</l></lg></quote>
</p>
<p>Tra i Giudei sono stati due re d'incomparabile riputatione, uno per arte di guerra, che fu David, e l'altro per arte di pace, che fu Solomone. Et in Roma due personaggi s'acquistarono cognomi eminenti: l'uno col valor dell'arme, che fu Pompeo, detto Magno, e l'altro con prudenza civile, che fu Q. Fabio Rullo, detto Massimo. Né si meravigli alcuno, che i Romani onorassino con maggior titolo questo che quello, perché è cosa molto più difficile e più importante il conservare (come abbiamo detto altrove) che l'ampliar l'imperio. Con ciò sia cosa che (come diceva ai Romani Eraclide, ambasciatore di Antioco): <quote lang="lat">parari singula acquirendo facilius potuerunt, quam universa teneri.</quote> Pirro, re d'Epiro eccellente nella peritia della guerra e nel mestier dell'arme, per non saper conservar l'acquistato fu tenuto in conto di un giuocatore che tragga bene i dadi, ma non sappia valersi della vencita. E nella guerra istessa è di più lode il vincer col consiglio che col ferro, perché in quel modo di guerreggiare si doma il nemico con l'intera salvezza dell'essercito proprio, ma in questo:
<quote><lg><l>.la vittoria sanguinosa</l>
<l>Spesso suol far il capitan men degno;</l></lg>
</quote>
sì che meritamente Augusto Cesare, avendo inteso che Alessandro Magno, doppo l'aver fatto acquisto di un tanto Stato, diceva di non saper quel che si dovesse fare, si meravigliava ch'egli non stimasse molto maggior opera il governare l'acquistato, che l'aver fatto acquisto.</p>
<p>Ora gli Stati, sì come rovinano o per sciocchezza o per crudeltà o per libidine o per dapocaggine del prencipe, così si conservano e si augumentano con la saviezza e giustitia, temperanza e fortezza dell'istesso; e queste virtù tanto producono effetti di maggior riputatione e meraviglia presso alla moltitudine, quanto sono in grado più alto e più eminente. La prudenza è commune alla pace et alla guerra, la giustitia (sotto la quale io abbraccio la religione) e la temperanza sono più proprie della pace che della guerra, la fortezza più della guerra che della pace. </p>
</div3>
<div3>
<head>Di che importanza sia la riputatione.</head>
<p>Egli è necessario che ogni prencipato si appoggi sopra uno di tre fondamenti: cioè sopra l'amore o il timore o la riputatione, de' quali i due primi sono semplici et il terzo composto dell'uno e dell'altro.</p>
<p>Di questi l'amore è di natura sua senza dubio più gagliardo e più atto a tenere i popoli devoti e soggetti, perché egli è tra tutti gli affetti nostri potentissimo e di suprema forza, anzi egli è il primo e il principale e quello che dà vigore e moto a tutti: perciò Plutarco il paragona al dittatore, alla cui presenza cessa ogni altro magistrato; onde non si potrebbe migliorare quella signoria, che fosse tutta fondata nell'amorevolezza dei sudditi. Ma dall'altro canto non è forma di governo più incerta e fallace, non per difetto d'esso amore, ma per imperfettione dei soggetti, con ciò sia ch'egli è cosa troppo difficile che un prencipe si porti con tanta misura e circospettione co' sudditi, che egli dia lungamente loro piena soddisfattione e contento. Gli animi nostri sono di natura insatiabili e di difficile contentatura:
<quote>
<lg><l>. Or mi diletta e piace</l>
<l>quel che più mi dispiacque;</l></lg>
</quote>
onde veggiamo prencipi stati eletti con grandissimo applauso e con festa meravigliosa esser stati poscia in breve abbandonati o morti, di che tutta l'istoria degli imperatori romani è piena; perché, sì come la materia prima non è lungamente contenta di una forma, così gli animi nostri cercano di ora in ora qualche novità in ogni cosa, ma principalmente nella maniera di governo. E la moltitudine è di natura sua mormoratrice e che difficilmente resta sodisfatta, et il reggimento presente suol parere sempre duro e grave, eppure: <quote lang="lat">ferenda</quote> (dice Tacito) <quote lang="lat">regum ingenia, neque usui crebras mutationes.</quote> Egli è poi impossibile che tante migliaia d'uomini si accordino et concorrano nell'amor di uno, e non meno impossibile è che uno operi sempre in modo che piaccia a tutti. Una buona cera, un favore, una gratia che si faccia a uno più che a un altro è atta a render amaro ogni piacere già fatto, a scancellare la memoria di ogni beneficio passato, a metter odio ove prima albergava amore. Per queste et per altre ragioni molti prencipi, non si fidando degli umori de' sudditi, hanno lasciato la via dell'amore e fondato il lor imperio sul timore come in cosa più ferma e più sicura; perché l'amore è in potestà del suddito, ma il timore dipende da chi si fa temere, e le maniere di rendersi amabile non sono così sicure et universali come quelle di farsi formidabile. E se ciò è vero ne' sudditi, molto più vero fia negli stranieri, che non hanno teco altro legame che quel della vicinanza e del timor delle tue forze. Ma bisogna che questi si portino in modo che il timore sia maggior che l'odio, onde, dimandando Catone Uticense dal suo maestro onde fosse che L. Sylla, di cui tante crudeltà si vedevano, tanto durasse: «Perché — rispose quegli — esso è più temuto che odiato». D'amore e di timore si compone la riputatione, che è migliore dell'uno e dell'altro, perché contiene quel ch'è di buono e di utile in ambedue, con ciò sia che ella prende dall'amore l'unione de' sudditi col prencipe e dal timore la soggettione, perché quello unisce e questo sottomette.</p>
<p>Ma mi domandarà alcuno quale ha più parte nella riputatione: l'amore o'l timore. Il timore senza dubio, perché, sì come il rispetto e la riverenza, così anche la riputatione sono per la eminenza della virtù, onde procedono spetie di timore anziché d'amore. Il che si può facilmente comprendere da questo: che l'amore è passione conciliatrice e'l timore ritiratrice degl'animi, quello unisce, questo distrae; quello pareggia, questo disuguaglia. Or chiara cosa è che nella riputatione compariscono molto più le proprietà e gli effetti del timore che dell'amore, perch'ella ha più forza di ritirare e di separare e di dispareggiare, che di conciliare o di unire o di uguagliare. Il medesimo si può facilmente intendere da questo: che non è cosa più contraria alla riputatione che il disprezzo, onde scrive Dione Cassio che Nerva imperatore, accorgendosi che per la vecchiaia era diventato disprezzabile e gli era perciò mancata ogni riputatione, adottò Traiano e sel sostituì nell'imperio. Di questo parere fu anche Ovidio là dove, avendo vagamente detto che doppo l'antico caos le cose restarono un gran tempo confuse, senza distintione di maggioranza o di minoranza, sì che li dèi di bassa lega si ponevano spesse volte a sedere presso a Saturno et a Giove, soggiunge che finalmente l'onore e la riverenza diedero a ciascuno il grado et il seggio conveniente, onde nacque la Maestà, presso a cui si assisero il rispetto e la paura:

<quote lang="lat"><lg><l>Hinc sata Maiestas, quae mundum temperat omnem,</l>
<l>quaque die partu est edita, magna fuit...</l>
<l>Consedere simul Pudor et Metus. Omne videres</l>
<l>numen ad hanc cultus composuisse suos.</l></lg></quote>
</p>
<p>Anzi, è di tanta importanza alla riputatione l'esser temuto, che la mantiene anco senza amore: onde scrive Livio che, se bene Camillo aveva consegnata la preda della città di Veio a' tesorieri con grande sdegno de' soldati, <quote lang="lat">severitate imperii victi, eandem virtutem oderant et mirabant.</quote></p>
<p>Or, di quanta importanza sia la riputatione si può conoscere da questo: che anco uomini morti hanno con l'ombra di lei fatto cose da uomini vivi, con ciò sia che si legge di Roderico Zid, personaggio d'altissimo valore nell'arme, che avendolo doppo morte i suoi acconcio sopra un cavallo, con la sola presenza di lui vinsero un grosso essercito di Mori venuti sopra la città di Valenza; Baldrino Panicaglia fu di tanta riputatione presso a' soldati, che anco doppo morte si reggevano quasi per lui, imperò che portavano il suo corpo imbalsamato attorno, e gli piantavano il padiglione come quando era vivo, e con certe sorti esploravano il suo parere, e con esse si governavano. I Turchi ancora si misero in fuga alla vista delle genti di Giorgio Scanderebecco già morto, credendo ch'egli fosse ancor vivo e le guidasse, e poi col portar le relliquie di lui indosso credevano d'acquistar forze e di partecipare del suo valore. </p>
</div3>
<div3>
<head>Gradi e spetie di riputatione.</head>
<p>La riputatione è da alcuni in tre gradi compartita, imperò che ella è (dicono) o meno o tanto o più della cosa riputata. Sopra di che diciamo primieramente che, se la riputatione è un effetto (come si è dimostrato di sopra) d'eccellente virtù, l'esser un prencipe meno riputato di quel che gli conviene non è grado, ma difetto, non tanto di riputatione, quanto di virtù onde quella deriva. Quanto al resto poi la riputatione è di tre sorti, delle quali l'una noi naturale, l'altra artificiale e la terza avventitia chiamaremo. Naturale è quella che, sì come il lume dalla luce, così essa dall'eminenza della virtù procede, e a questa come all'ombra meridiana basta esser uguale alla sua cagione; artifitiale è quella che per industria o per artifitio del prencipe i termini della cosa riputata trapassa, qual fu la fama delle ricchezze di Alfonso secondo duca di Ferrara; avventitia è quella che, senza che il prencipe ci si adoperi, dalla falsa openione altrui gli vien recata. Or la vera riputatione è quella che noi abbiamo chiamata naturale, la qual si contenta di esser uguale alla cosa riputata, cioè alla virtù eccellente da cui essa quasi riverbero risulta. L'altre sorti sono quasi alchimie che, non constando di princìpii sodi, poco durano al paragone, pochissimo alla copella, e sogliono spesse volte riso e disprezzo, spesse volte pericolo e danno partorire. Il che (per non allegare essempi antichissimi) provarono alquanto inanzi l'età nostra il Carmagnola e Paolo Vitelli, imperò che, essendo questi capitani stimati valere più di quel che valevano, caderono in openione di non aver per fellonia voluto quel che non avevano per difficoltà dell'impresa potuto effettuare: così il Carmagnola fu da' Venetiani decapitato per non aver preso Cremona, e il Vitelli da' Fiorentini per non aver espugnato Pisa. E prima di loro Alcibiade per la perdita d'una parte dell'armata, attribuita dagli Ateniesi non a disaventura, ma a sua malvagità, fu da loro bandito. All'incontro quell'altro fu (come dice Tacito) <quote lang="lat">maximis provinciis per quattuor et viginti annos impositus, nullam ob eximiam artem, sed quod par negotiis neque supra erat.</quote></p>
<p>Non nego però che, sì come a un banchiere giova alle volte l'aver credito maggiore del capitale, così ad un prencipe non sia d'utile e di servitio l'esser in maggior concetto di quello che la sua qualità comporta. Ma questa si deve openione anzi che riputatione chiamare. Alla riputatione due cose, quanto spetta a quel di che ragioniamo, convengono: l'una è il cuoprir le sue debolezze, l'altra il far palese senza ostentatione la sua grandezza; e se pure non disconviene ch'ella i termini della verità trapassi, fa di mestieri almeno che infra quelli della verisimilitudine si contenga. Ma se la riputatione dalla virtù deriva, che si ha da dire delle forze e dei tesori e di simili altre cose? Non recano anche queste riputatione? Dico che la riputatione propriamente dalla saviezza e dal valor del prencipe dipende, onde l'altre cose, non per se stesse, ma per rispetto della virtù e dell'altezza dell'ingegno e dell'animo di cui debbono essere instrumenti, l'effetto del quale ragioniamo partoriscono. Che riputatione recò mai a Caligula il tesoro lasciatogli da Tiberio, se egli era tenuto una bestia? La grandezza dell'imperio romano a Claudio, se egli era stimato un mentecatto? Sì come né per ricchezza un avaro, né per forze un poltrone, così né per tesori né per esserciti un prencipe, a cui manchi prudenza e valore, sarà mai riputato.</p>
<trailer>Il fine del primo libro della riputatione del prencipe. </trailer>
</div3>
</div2>
<div2 n="Libro II">
<argument><p rend="sc">DELLA RIPUTATIONE DEL PRENCIPE LIBRO SECONDO DI GIOVANNI BOTERO BENESE.</p></argument>
<p>Or che noi abbiamo dimostrato la natura della riputatione e le cagioni in generale onde procede, resta che mettiamo qui alcuni capi particolari e maniere con le quali ella si possa acquistare e conservare.</p>
<p>Il primo si è il cuoprire accortamente le sue debolezze, perché molti, benché deboli prencipi, si mantengono in credito et in riputatione di poderosi col celare la loro impotenza anziché col fortificarsi.</p>
<p>Aggiunge riputatione il far, senza ostentatione, mostra delle sue forze. <quote lang="lat">Ipse Romulus</quote> (dice Livio) <quote lang="lat">cum factis vir magnificus, tum factorum ostentator haud modicus, spolia ducis hostium caesi suspensa fabricato ad id apte ferculo gestans in Capitolium ascendit;</quote> e di quell'altro dice Tacito: <quote lang="lat">omnium quae diceret quaeque ageret arte quadam ostentator.</quote> E se Ezechia fu di ciò ripreso, avvenne perché in luogo di dar ad intendere agl'infedeli ch'egli non si fidava se non in Dio, mostrò di far fondamento ne' suoi tesori. Ma nissuna natione, nissun prencipe dimostrò più alla grande il suo potere che i Romani. Mentre Pirro guerreggiava in Italia, i Cartaginesi mandarono Magone con centoventi legni in lor aiuto; il Senato ringraziò i Cartaginesi del buon animo, ma non accettò l'aiuto, dicendo che non solevano i Romani imprender guerre che non potessino con le forze proprie sostenere. Ne' travagli della seconda guerra punica, la città di Napoli mandò ambasciatori a Roma con quaranta tazze d'oro, perché i Romani, che per tante spese fatte dovevano aver l'erario esausto, se ne servissero; furono i Napolitani di un così buon animo assai ringratiati, ma non si accettò però se non una tazza in segno d'amorevolezza. Perseo, re di Macedonia, avendo vinto in una grossa fattione P. Licinio consolo, fu dai migliori suoi ministri consigliato, che di quella occasione in ottener da' Romani una onesta pace si valesse, a che piegandosi egli facilmente, mandò tosto a chieder la pace al consolo con le medesime conditioni con le quali l'aveva già Filippo suo padre ottenuta, rispose il consolo, che, se Perseo la pace desiderava, dovesse del tutto sé e'l regno in mano del Senato e del popolo di Roma riporre; di che egli, che vedeva questa sicurtà et alterezza di Romani da una grandissima confidanza di forze procedere, come attonito rimase e tentò varie vie per ottener l'intento, ma il consolo non si piegò mai a dare altra risposta.</p>
<p>Scema infinitamente la riputatione il mostrarsi dipendente dal conseglio o dall'opera di chi si sia, perché questo è un constituirsi un superiore o un compagno nell'amministratione delle cose et uno scuoprire la sua incapacità e debolezza, come avvenne a Claudio e a Commodo imperatori et ad Arrigo III di Francia et ad altri a' tempi nostri.</p>
<p>Essendo che non è impresa nissuna più difficile e più ardua che il reggere e'l governare popoli, né cosa più nobile e più eccelsa che la grandezza e la maestà di un prencipe, non deve egli far professione d'altro, che di ciò che all'uffitio suo appartiene. Onde disconviene ad un prencipe l'occuparsi in studiar favole e sottigliezze grammaticali, come Tiberio Cesare, o in suonare, come Nerone, o in far lucerne, come Eropo re di Macedonia, o imagini di cera, come Valentiniano imperatore, o in dipingere, come Renato conte di Provenza, o in far versi, come Chilpercio re di Francia e Teobaldo re di Navarra, o in cacciar tutto il dì, come Carlo IX re di Francia, o l'attendere con tanto studio all'astrologia, come Alfonso X re di Spagna.</p>
<p>Di Ercole scrive Euripide, che fu inetto nelle cose vane, acconcio alle cose d'importanza.</p>
<p>Essendosi Alessandro Magno affaticato molto in combattere e in ammazzare un gran leone, l'ambasciatore dei Lacedemonii, beffando una così vana ambitione: «Tu hai, — dice — sire, combattuto molto valentemente con quella bestia a chi di due dovesse re rimanere».</p>
<p>Filippo, padre d'Alessandro, essendosi messo a ragionare con un musico eccellente di musica et volendo doppo qualche contrasto che insomma il musico li cedesse: «O Filippo — disse il musico — Dio ti guardi di tal male, che tu possi concorrer meco a parlar di musica». Con che volse inferire che in un prencipe è mancamento di giuditio l'impiegarsi affatto in simili studii e'l procacciarsene onore. Onde il medesimo Filippo, avendo poi inteso che Alessandro suo figliuolo aveva dolcissimamente cantato in un certo luogo, gentilmente lo riprese col dirli: «Come? Non ti vergogni tu di saper così bene cantare? Imperò che a un re basta aver otio di udir cantare altrui e fa assai cortesia alle muse se, quando altri canta, si contenta di sentirlo per suo diporto».</p>
<p>All'incontro si legge che sendo stato Favorino filosofo ripreso da Adriano imperatore sopra una parola latina fuor di ragione, perché i suoi compagni si meravigliavano ch'egli sì facilmente cedesse, piacevolmente sorridendo rispose, che egli volentieri cedeva e credeva anche che fosse più di sé, povero filosofo, dotto colui che a trenta legioni comandava.</p>
<p>Ma più liberamente si rise di lui Apollodoro, perché, discorrendo una volta con costui Traiano di alcuni edifitii ch'egli intendeva di fare, e volendo Adriano, che vi sopragiunse, darne anche il suo parere, gli disse Apollodoro che andasse a dipinger zucche, perché d'una così fatta pittura era già stato commendato.</p>
<p>Ma non potendo Adriano vincere quel valente uomo col sapere, il volse vincere col potere e di concorrente ne divenne assassino: perciò che, facendo egli, doppo che fu fatto imperatore, edificar un gran tempio a Venere et volendo ostentare quanto s'intendesse d'architettura, ne mandò il modello ad Apollodoro con ricercarlo del suo parere, e perché egli ne diede apertamente il suo giuditio con correggerlo in molte parti e migliorarlo, Adriano il fece alla fine mal capitare. Con molta gentilezza fu beffeggiata da Cleopatra la sciocca ambitione di M. Antonio, con ciò sia che passando ambidue il tempo col pescare e non potendo Antonio pigliar cosa alcuna, fece secretamente andar sotto acqua certi uomini ad attaccar all'amo alcuni pesci presi prima. Cleopatra, di ciò accortasi, il dì seguente, mentre che Antonio aspetta che la caccia venghi all'esca, fece da uno, che occultamente vi nuotò, attacarli all'amo un pesce secco al fumo; sì che, alzando Antonio la preda, diede da ridere a tutti, che del gioco s'avvidero. E Cleopatra con molta destrezza: «Lasciate — disse — a noi Egittii le reti e gli ami, perciò che gli essercitii vostri sono il prendere a forza le città, soggiogare i popoli et vincere combattendo il nimico». Gallieno imperatore (come scrive Trebellio Pollione) era annoverato tra' primi oratori e poeti del suo tempo: <quote lang="lat">sed aliud in imperatore quaeritur, aliud in oratore vel poëta flagitatur.</quote> Amoratte III re de' Turchi fu per l'immoderato studio di filosofia, (come anche Baiazette secondo) detto Bongi; Adriano era per le sue soverchie sottigliezze chiamato grecuccio, Antonino, filosofo. A Numeriano imperatore fu dal senato dirizzata una statua, sottovi questo elogio: <quote lang="lat">numeriano Caesari oratori temporibus suis potentissimo:</quote> cosa da ridere.</p>
<p>Pirro, stimando l'arte militare propria del re, in quella tutto intendeva, dell'altre non faceva conto alcuno; onde, essendo in un convito domandato qual gli paresse miglior musico, Fitone o Cafisia, rispose che Poliperconte ottimo capitano gli pareva, volendo inferire che a un prencipe disconviene l'intendersi d'altro che del suo mestiere. Temistocle si vantava di non saper suonare né cantare (cose che erano molto onorate tra gli Ateniesi), ma ben di fare una republica grande e ricca.</p>
<p>Un certo Muffar s'alzò contra Iezid, calife di Baldacco, senza altro pretesto che con dire che Iezid era più atto a far versi (faceva egli di ciò professione) che a maneggiar scettro.</p>
<p>Non disconverrà però a un prencipe l'impiegarsi in far qualche ordigno eccellente da guerra, nel qual genere acquistò somma lode Demetrio, re di Macedonia; fece egli tra gli altri due vascelli meravigliosi, l'un di quindeci e l'altro di sedici ordini di remi, e molte machine da guerra. Erano queste opere di tanta grandezza e con tanto artifitio fabricate, che, avendone visto alcune Lisimaco, suo nemico, ne restò quasi attonito e le giudicò fatte con ingegno anzi divino che umano, e un altro disse che le opere di Demetrio con la grandezza porgevano meraviglia agli amici e davano con la bellezza diletto anche ai nimici. La più famosa machina fu la espugnatrice delle città, la cui grandezza si può da questo comprendere, che in un mese più di un miglio non faceva.</p>
<p>Non scemò né anco l'auttorità ad Alfonso primo, duca di Ferrara, il gittar di sua mano pezzi di artegliaria grossa di tutta perfettione, perché queste cose hanno non so che di riputabile anche in un prencipe per la loro grandezza e perché appartengono alla militia, che Pirro, come abbiamo detto di sopra, stimava esser arte propriissima del re.</p>
<p>È di grande importanza la secretezza, perché (oltre ch'ella rende il prencipe simile a Dio, <quote lang="lat">qui posuit tenebras latibulum suum)</quote> fa che gl'uomini, ignorando i pensieri del prencipe, stiano sospesi et in aspettatione grande de' suoi disegni.</p>
<p>È spetie di secretezza l'aver più fatti che parole, e sono più stimati quelli che queste, e per consequenza gli uomini che fanno professione di fare, qual fu Arrigo secondo re di Francia, che quelli che si dilettano molto di discorrere, qual fu Arrigo III; e perciò si stimano gli uomini alquanto taciturni e maninconici, anziché gli allegri et i loquaci; de' Parti dice Iustino: <quote lang="lat">ad faciendum quam ad dicendum promptiores; proinde secunda adversaque silentio tegunt.</quote> Insomma, ove il prencipe si può dei fatti valere, non deve le parole adoperare.</p>
<p>Avendo i Rodiani parlato al senato di Roma altieramente e dimostro che, se non faceva pace col re Perseo, la loro republica pensarebbe a ciò che più convenisse, il senato, non volendo render parole per parole, fece tosto un decreto per lo quale mise in libertà la Caria e la Licia, provincie ch'egli aveva già dato per li servitii passati a' Rodiani, et ordinò che ne fosse lor subito mandata col decreto la nuova.</p>
<p>Achille, ricercato da Calcante che lo volesse e co' fatti e co' detti contra Agamennone aiutare, rispose che l'aiutarebbe co' fatti, ma che l'aiuto delle parole poco a un par suo conveniva.</p>
<p>S'avvicina alla virtù della quale ragioniamo la brevità del parlare, perché dà segno di buon giuditio e di animo verace. Di Filopemene scrive Polibio, che per la sua veracità e breviloquenza era in gran credito e riputatione presso tutti.</p>
<p>Focione fu sommamente riputato per la sua brevità nel parlare, onde Polieuto diceva ch'esso tutti gli altri oratori sorpassava, perché con pochissime parole molti e gran concetti abbracciava; egli medesimo ad uno che gli diceva: «È mi pare, o Focione, di vederti molto pensoso», «Tu non t'inganni — rispose — punto, perché io vo' considerando se io potessi, del ragionamento che io son per fare agli Ateniesi, qualche cosa troncare».</p>
<p>Gli Ateniesi la brevità di Catone ammiravano, imperò che quel che egli in poche parole spediva l'interprete a pena con lungo circuito esprimeva, onde ebbero a dire che il parlar de' Greci dalla bocca, quel de' Romani dal cuor uscisse.</p>
<p>Cornelio Tacito, parlando di Galba: <quote lang="lat">imperatoria,</quote> disse, <quote lang="lat">brevitate a se Pisonem adoptari pronuntiat,</quote> ove egli chiama la brevità imperatoria, perché ella agl'imperatori conviene.</p>
<p>Le parole sono come le monete, onde sì come quelle monete sono da più dell'altre che in minor materia contengono più prezzo et valore, così quelle parole hanno più del grande e del magnifico, che più cose acconciamente abbracciano e che s'assomigliano non a' quattrini o anche a' soldi et a' giulii, ma alli scudi et alle doble d'oro finissimo, o anche alle perle et a' diamanti orientali. Ma nel parlare reca riputatione la gravità e la sodezza, e'l prometter meno di sé di quello che può, e'l non lasciarsi uscir di bocca parole di vanto e di bravura; nel che mancò grandemente e Francesco primo re di Francia, quando disse di non aversi a partire dall'assedio di Pavia, se non padrone di quella città; e Lotrecco, suo luogotenente, quando scrisse a lui per cosa certa, prima, che l'essercito della Lega non passarebbe l'Adda, e poi che Napoli non gli uscirebbe dalle mani; e Prospero Colonna, quando scrisse al Papa che stesse sicuro, che i Francesi non passarebbero le Alpi: cose che ebbero tutte successi contrarii a' vanti che quei personaggi si diedero. Fu in questa parte rarissimo Scipione Africano, di cui scrive Livio che, rispondendo agli ambasciatori delle città di Spagna: <quote lang="lat">loquebatur ita elato ab ingenti virtutum suarum fiducia animo, ut nullum ferox verbum excideret, ingensque omnibus quae ageret cum maiestas inesset, tum fides;</quote> e di Timoleone dice Probo: <quote lang="lat">nihil unquam insolens et gloriosum ex ore eius exiit,</quote> cioè non li uscì mai di bocca parola insolente o vana. E non meno meraviglioso fu Vespasiano, il quale, quando fu assonto all'imperio, <quote lang="lat">in ipso nihil tumidum, arrogans, aut in rebus novis novum fuit.</quote></p>
<p>Schivi nel ragionare le amplificationi e le maniere di dire iperboliche, perché tolgono credito a quello che si dice et arguiscono poca sperienza delle cose, onde le usano naturalmente le donne et i fanciulli.</p>
<p>Molto notabili sono le parole di Sallustio parlando di Giugurta, re de' Numidi: <quote lang="lat">plurimum facere et minimum ipse de se loqui,</quote> cioè egli operava cose assai et parlava di sé parcamente.</p>
<p>Di Epaminonda scrive Plutarco, che egli aveva notitia di molte cose, ma di poche ragionava.</p>
<p>Reca riputatione l'uniformità della vita et delle attioni et una certa invariabilità di maniere e di governo (nel che mancò Galba imperatore, come nota Tacito) perché ha non so che di celeste e di divino.</p>
<p>Non conversi né s'addomestichi con ogni sorte di persone, non con uomini loquaci e ciarlatori, perché, divolgando quel che si dee tener secreto, il discreditaranno presso al popolo; e tenga per cosa sicura ch'egli sarà stimato tale quali sono quelli co' quali conversa e de' quali egli si serve et vale.</p>
<p>Arrigo IIII d'Inghilterra, assonto che fu alla corona, si ritirò dalla conversatione di tutti quelli co' quali aveva passato la sua giovinezza et invece loro ammise alla sua famigliarità persone gravi e di valore, col cui ministerio et avviso egli potesse reggere il peso del regno e la somma de' negotii così di pace come di guerra, con che egli riuscì prencipe chiarissimo e glorioso.</p>
<p>Non faccia copia di sé quotidianamente, non in ogni luogo, ma di raro e con occasione: <quote lang="lat">continuus aspectus minus verendos magnos homines ipsa satietate facit.</quote></p>
<p>Pericle, da che applicò l'animo alla republica, lasciò tutte le pratiche di prima e in tanti anni che egli governò la patria non mangiò mai in casa d'altri, se non una volta, imperò che la conversatione è di tanta forza, che abbassa ogni maestà, e se tu vuoi nella compagnia stare sul grave, sarai necessariamente di noia e di gravezza a quelli co' quali tratterai. Il medesimo non andava sempre in consiglio, né favellava d'ogni cosa, ma, riservando la persona sua per li casi e per gli affari d'importanza, l'altre cose faceva egli per mezo d'amici e per opera di ministri trattare; trattava però spesso con Anassagora, filosofo eccellente, l'altezza della cui dottrina inalzava l'animo di lui a opere eroiche e che di gran lunga i concetti comunali avanzavano.</p>
<p>Tenga in piede l'obedienza e la soggetione de' vassalli e la dipendenza da lui nelle cose importanti.</p>
<p>Non comunichi con chi si sia quello che appartiene alla grandezza, alla maggioranza, alla maestà, quali sono l'autorità di far leggi e privilegi, di romper guerra o di far pace, d'instituir magistrati e offitiali e di pace e di guerra, il far gratia della vita, dell'onore e de' beni a chi ne sia stato giuridicamente privato.</p>
<p>Non è di minor momento il mantener la parola, perché procede da costanza d'animo e di giuditio.</p>
<p>Giova anco più la severità, che (come dice Menandro) è salutifera alle città, che la piacevolezza, come cosa più salubre è l'amarezza che la dolcezza.</p>
<p>Non chiamo però severità il far morire tutto'l dì un gran numero di gente, perché sì come non è onor d'un medico che li muoiano continuamente ammalati tra le mani, così non è di riputatione a un prencipe il valersi molto dell'opera del boia. Prudentemente severo fia colui che con poche essecutioni e asprezze terrà il popolo in uffitio e si farà tener terribile, imitando in ciò Dio, il quale con tuonare spesse volte cagiona negli animi degli uomini paura e terrore senza danno; ma acciò che i tuoni non perdano il credito per non far mai colpo, tra mille tuoni saetta qualche volta, e per lo più qualche cima d'albero o giogo di monte:

<quote lang="lat"><lg><l>Ipse Pater media nimborum in nocte corrusca</l>
<l>fulmina molitur dextra: quo maxima motu</l>
<l>terra tremit; fugere ferae et mortalia corda</l>
<l>per gentes humilis stravit pavor: ille flagranti</l>
<l>aut Atho, aut Rhodopen, aut alta Ceraunia telo</l>
<l>deiicit.</l></lg></quote>
</p>
<p>Perché invero, non essendo oggi maggior carestia di cosa alcuna che di uomini per la guerra, per le galere e per altri affari, conviene risparmiar le lor vite il più che si possa.</p>
<p>Importa assaissimo la costanza nelle cose avverse, perché significa grandezza di cuore e di forze, e la moderatione nelle prospere, perché arguisce animo superiore alla fortuna. Nell'una e nell'altra parte furono meravigliosi i Romani nella seconda guerra punica, nella quale, benché avessino perduto il fiore e'l nervo delle genti loro e fossino all'estremo spirito ridotti, non però mai di un punto s'avvilirono; et nell'impresa d'Asia al re Antioco quelle istesse conditioni proposero innanzi alla vittoria, che se avessino già vinto, e doppo la vittoria, che se non avessero vinto: <quote lang="lat">ita tum mos erat in adversis vultum secundae fortunae gerere, moderari animos in secundis,</quote> cioè: così costumavano allora, si portavano altieramente nelle avversità e moderatamente nelle cose prospere.</p>
<p>Guardisi di non tentar impresa che sia sopra le sue forze e di non entrare in negotio, non in affare che non sia probabilmente sicuro di avere a riuscirne onoratamente, nel che sono senza dubio avveduti gli Spagnoli e tanto, che non vogliono quasi mai vincere se non di pedina.</p>
<p>Non si deve, però, mettere ad imprese picciole e basse, perché quel che non ha del grande e dell'arduo non può partorire riputatione, onde Pericle, volendo far una magnifica statua di Giove Olimpio e dubitando se la doveva far riguardevole per la grandezza o per lo prezzo, si risolse di volerla anzi di grandezza che di prezzo notabile, perché non può esser opera magnifica, per pretiosa che sia, se non è grande.</p>
<p>E l'imprese debbono esser grandi, massime nel principio dell'imperio e del governo, perché da quelle si fa giuditio del restante e nel principio consiste la metà del tutto. Tal fu l'impresa di Cartagena, fatta da Scipione nell'ingresso suo nel governo di Spagna: <quote lang="lat">non ignorabat instandum famae; ac prout prima cessissent fore universa,</quote> cioè: non ignorava che fa mestieri procacciarsi nome e riputatione e che i prencìpii delle imprese danno moto al restante. All'incontro i Francesi nell'imprese del regno si perderono prima sotto Roccasecca e poi sotto Civitella, luoghi di poca stima. Ma una attione viene stimata grande o per se stessa, come l'espugnatione d'una Cartagine, e le vittorie con gran mortalità de' nemici, come quella di T. Manlio al Vesuvio, di Annibale a Canne, di don Giovanni d'Austria agli Scurzolari, o perché apporta salute a' popoli, come la rotta data da Camillo a' Galli, da Mario a' Cimbri, onde fu chiamato dal popolo romano terzo edificatore di Roma, o perché reca felicità e ben essere, come le leggi date a' popoli, l'edificatione delle città preclare, di che si pregia Didone:

<quote lang="lat"><lg><l>Urbem praeclara statui, mea moenia vidi,</l></lg></quote>e le chiese magnificamente fabricate e dotate, nel qual modo illustrò il suo nome Salomone per lo tempio meraviglioso da lui fatto, et Alfonso III re di Spagna per la chiesa di S. Giacomo da lui arricchita. Hanno del grande anco quelle attioni che dilatano notabilmente la tua nominanza, come l'imprese lontane, quali furono quelle di Bacco e di Semiramide, d'Alessandro, de' Latini nella Soria, degli Spagnoli nell'America, di Gotifredo duca di Boglione nella Terra Santa et in tutto Oriente:
<quote>
<lg><l>Raro o nessun che in alta fama saglia</l>
<l>viddi doppo costui (s'io non m'inganno)</l>
<l>o per arte di pace o di battaglia.</l></lg>
</quote>
</p>
<p>Altre vengono stimate grandi per l'eccellenza del consiglio col qual sono governate: tale fu l'avviso col quale Temistocle salvò la Grecia dalla forze di Serse, Santippo Cartagine da' Romani, Q. Fabio Massimo Roma da Annibale; tal fu il consiglio dato dal vecchio Alardo a Carlo di Angiò contra Corradino, da Giovanni da Procida a' Siciliani contra Francesi. Aggiunge anche grandezza l'ardire, e ciò in più maniere: se con deboli princìpii entri in un'impresa importante e ne riporti onore, come Trasibulo che con quattrocento, e Dione che con cinquecento, e Pelopida che con dodeci compagni liberarono le lor patrie dalla tirannia; Plutarco dice che quella impresa di Pelopida, nella quale egli ritornando a casa cacciò i tiranni di Tebe, tiene il vanto di tutte le imprese che furono fatte al buio e con inganno. S'acquista anche riputatione, se con disavantaggio grande vinci aversari potenti, al qual modo s'acquistarono fama eterna Milciade, Temistocle, Pausania, Leonida, Alessandro Magno,
<quote>
<lg><l>E quel ch'armato, sol, difese il monte</l>
<l>onde poi fu sospinto; e quel che sol</l>
<l>contra tutta Toscana tenne il ponte.</l></lg>
</quote>
</p>
<p>S'acquista riputatione se in breve tempo operi molto, come Scipione, che prese Cartagine Nuova in un giorno, e Cesare, che venne, vide et vinse, e Carlo V imperatore, che riformò questo elogio e li diede grandezza maggiore con la modestia dicendo: <quote lang="lat">veni, vidi et Dominus Deus vicit.</quote> Accresce anco riputatione se tu sei il primo che riporti onore dell'impresa, come C. Duilio, che in mar prima vincitor apparse contra Cartaginesi, e M. Marcello contra Annibale. Non minor chiarezza conseguisce colui che mette l'ultima mano all'impresa come i Scipioni alle puniche, Pompeo alla mitridatica. Egli è verissimo quel che disse Claudio Nerone a' suoi soldati: <quote lang="lat">semper quod postremo adiectum sit, id rem totam videri traxisse.</quote> Come le cose seguenti tirano a sé le precedenti et l'aumento ricuopre la parte aumentata, così la perfettione dell'opera tutto l'onore ne riporta, con la qual ragione Mottino mosse gli Svizzeri a Novara a non aspettar Altosasso.</p>
<p>Aggiunge riputatione il disprezzar alle volte l'onore: così, avendo M. Fabio sprezzato il trionfo, ne conseguì gloria maggiore: <quote lang="lat">adeo</quote> (dice Livio) <quote lang="lat">spreta in tempore gloria, interdum cumulatior redit;</quote> e di Giulio Agricola scrive Tacito che, non avendo scritto nulla a Roma delle cose da lui valorosamente operate: <quote lang="lat">ipsa dissimulatione famae famam auxit.</quote></p>
<p>È di grand'onore il condurre a buon fine impresa mal maneggiata da altri, come Paolo Emilio la macedonica, e non meno il rimettere in piedi una qualche buona cosa che sia mancata, come Agide la equalità dei Lacedemonii.</p>
<p>Non si curi d'operar molto, ma ben di non impegnarsi se non in quel che averà del grande e dell'eroico.</p>
<p>Arrigo III imperatore combattette a bandiere spiegate più volte (furono sessanta volte) che Marcello, che combattette a quel modo trenta e nove volte, e che Cesare, che cinquanta volte, e nondimeno non fu né sarà mai per questo stimato più dell'uno o dell'altro. Di Scipione Africano, che fu maestro della riputatione, scrive Polibio ch'egli, lasciando agli altri le cose ordinarie et volgari, si mise all'imprese ardue o ch'erano stimate impossibili. Di Temistocle scrive Plutarco che ambì in tutte le sue operationi non so che di singolare e di raro. Alessandro Magno leggiamo noi che dava in ogni sua attione saggio d'animo elevato, perché non ambiva d'acquistarsi nome per ogni via (come suo padre) ma con fatti illustri e gloriosi. Adriano imperatore, ridendosi dell'ambitione di Traiano, che voleva che il suo nome fosse scolpito sotto ogni cosetta che di suo ordine si faceva, il chiamava «erba murana». Ma, ritornando ad Alessandro Magno, egli collocava tanta parte della riputatione nella grandezza delle cose, che, per lasciar fama straordinaria di sé nell'ultimo Oriente, fece ampliare il circuito degli alloggiamenti e vi lasciò letti maggiori di quello che alla proportione de' corpi umani si richiede; vi fece anco lasciar arme maggiori di quelle che solevano i suoi usare e maggiori e più grevi freni di cavalli.</p>
<p>Non sia in cosa alcuna troppo minuto e sottile: di che fu notabilmente notato Carlo re di Napoli, da Beltramo del Balzo. Con ciò sia che Carlo, veggendosi innanzi su tapeti il tesoro del re Manfredi, stato vinto e morto da lui in un fatto d'arme, ordinò a Beltramo che si facesse venir le bilancie (perché era quasi tutto in oro) e'l dividesse. A che queste bilancie? Disse allora Beltramo, e fattone co' piedi tre parti, l'una soggiunse è vostra, l'altra della Reina, la terza de' vostri cavalieri. E'l re approvando questa magnanimità, commendò grandemente quel, che fatto Beltramo avea e gli diede incontinente la contea di Avellino.</p>
<p>Dione Cassio, tra gli altri vitii d'Adriano mette ch'egli era troppo minutamente curioso delle cose.</p>
<p>Essendosi messo ad una impresa onorata, non la deve facilmente abbandonare, per non mostrare di aver avuto poco giuditio nell'entrarvi e poco animo nell'uscirne. <quote lang="lat">Multa magis ducibus</quote> (diceva Marcello a Q. Fabio nell'assedio di Caselino) <quote lang="lat">sicut non aggredienda, ita semel aggressis, non dimittenda esse: quia magna famae momentas in utranque partem fiunt.</quote> Ma s'egli conoscerà l'impresa affatto irriuscibile, ricordisi di quel, che T. Livio dice di Lucretio, <quote lang="lat">id prudenter, ut in temere susceptare, Romanus fecit, quod circumspectis difficultatibus, ne frustra tempus tereret, celeriter abstitit incaepta.</quote> Cioè, avendo visto le difficoltà, mostrò tutta quella prudenza, che una impresa temerariamente cominciata, comportava nell'abbandonarla tostamente.</p>
<p>Ricordisi di quel detto di Tiberio Cesare, <quote lang="lat">caeteris mortalibus in eo stare consilia, quod sibi conducere putent; principum diversam esse sortem, quibus praecipua rerum ad famam dirigenda.</quote> Procuri, che tutto ciò, che da lui procede sia grande e compito et in particolare quel, che spetta alla religione et all'onor di Dio.
<quote>
<lg><l>Caesar, che trionfando entrar parea,</l>
<l>agli Italici Dei trecento immensi</l>
<l>tempi, voto immortal, sacrato avea.</l></lg>
</quote>
</p>
<p>Procuri, che tutto ciò, che spetta in qualche modo a lui, abbia grandezza e decoro. Alessandro
<quote lang="lat"><lg><l>edicto vetuit, ne quis se, praeter Apellem</l>
<l>pingeret, aut alius Lysippo excudere aere.</l></lg></quote>
</p>
<p>Augusto Cesare era tanto geloso della riputazione che diede ordine a' prefetti delle provincie che non comportassino che il suo nome andasse per le bocche o per le penne di uomini di poco ingenio e giuditio, e col pregiare Vergilio et Oratio, personaggi eccellenti nella poesia, s'immortalò non meno, che con l'ampiezza dell'imperio. Tra' moderni usò grand'arte in farsi grande per mezo delle penne degli scrittori Alfonso re di Napoli, e non meno Mattia Corvino, re d'Ungheria e Francesco primo re di Francia.</p>
<p>Non tratti i negotii per mezo di soggetti bassi o deboli, come Antioco, re di Soria, che si serviva d'Apollofane, suo medico, per capo del Consiglio di Stato, e Luigi XI re di Francia del suo medico per cancelliere e del suo barbiere per ambasciatore. La bassezza de' mezi avilisce i negotii e la debolezza gli storpia. Vaglisi di ministri onorati et di valor e di prudenza congiunta con dignità.</p>
<p>Avendo Antioco Epifane mosso l'arme contra Tolomeo re d'Egitto, amico de' Romani, il senato, a instanza di esso Tolomeo, mandò tre oratori a quella volta per metter quegli re in pace. Era capo dell'imbasciata C. Popilio, il quale, perché Antioco rispose che ne consultarebbe co' suoi e gli darebbe poi risposta, egli, fattogli con la bacchetta che aveva in mano un cerchio intorno nella polvere. «Prima che di qui usciate — soggiunse — bisogna che voi rispondiate e vi risolviate se la guerra o la pace volete». E con la fronte e con la lingua al suo voler lo strinse, perché, restando attonito il re et vinto dalla bravura di un ambasciatore, si rimise nelle mani e nel voler del senato; onde Livio soggiunge che questa legatione fu di molta gloria a' Romani, che con tanta facilità cavarono Antioco di Egitto, che se n'era già quasi insignorito.</p>
<p>Dilettisi di abito più tosto grave che vago, e di moderato che pomposo. Tacito imperatore non ebbe mai nel principato altri abigliamenti in dosso, che quelli che soleva in vita privata portare. Non istà la grandezza nella porpora o nell'oro, ma nel cuore e nel senno; Temistocle volle ciò accennare quando, veggendo sulla riva del mare i corpi de' barbari stati ammazzati nella battaglia, e collane, e maniglie d'oro, e vesti di seta, e varie altre ricchezze, disse a un amico suo: «Raccogli su e abbiti tu queste cose, perché tu non sei Temistocle».</p>
<p>Di Alessandro Severo sono quelle bellissime parole: <quote lang="lat">imperium in virtute esse, non in decore,</quote> cioè: l'imperio e la maggioranza consiste nella virtù, non nella splendidezza dell'abito. La pompa è più atta a togliere che a recar riputatione, come avvenne alla statua d'Alessandro Magno fatta con artifitio meraviglioso da Lisippo; era questa bellissima opera in Roma ammirata da tutti e con somme lodi celebrata, venne voglia a Nerone d'indorarla, con che ella discapitò di credito e di stima, ne fu tolto l'oro e ritornò nel suo prezzo primiero.</p>
<p>Schivi gli estremi, non sia precipitoso, non lento, ma maturo e moderato, e più tosto lento che precipitoso, perché la lentezza si confà meno con la temerità, della quale nissuna cosa è più contraria alla riputatione.</p>
<p>Tenga finalmente per risoluto che la riputatione a lungo andare dipende dall'essere, non dal parere <quote lang="lat">nihil rerum mortalium tam instabile et fluxum, quam fama potentiae non sua vi nixae,</quote> cioè: non è cosa meno stabile e ferma, che fama di potenza mal fondata. Et è verissimo quel che dice Tito Livio: <quote lang="lat">parum tutam maiestatem sine viribus esse,</quote> cioè che la maestà senza forze è poco sicura. Onde scrive Tacito, che Artabano disprezzava la vecchiaia di Tiberio come imbelle et inetta all'arme, et il medesimo Tiberio non ebbe ardire di risentirsi contra le minaccie di Getulico, perché considerava <quote lang="lat">publicum sibi odium, extremam aetatem, magisque fama quam vi stare res suae;</quote> ed altrove: <quote lang="lat">Ipsa aetas Galbae et irrisui et fastidio erat;</quote> e in altro luogo: <quote lang="lat">Flaccum spernebat, senecta et debilitate pedum invalidum.</quote></p>
</div2>
</div1>
</body>
</text>
</TEI.2>
