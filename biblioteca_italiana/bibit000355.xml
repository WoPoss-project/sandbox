<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Spagna (1570)</title>
      <author>Sigismondo Cavalli</author>
    </titleStmt>
    <extent>66 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000355</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-16T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Spagna (1570)">
<argument><p>Relazione di Sigismondo Cavalli 1570</p></argument>
<p><hi rend="italic">Comincia l'ambasciatore dall'enumerazione degli stati di 
Filippo II, e dalla descrizione della Spagna dove, circa la natura 
di quei popoli così si esprime:</hi></p>
<p>Sono questi popoli per natura e per la loro superbia facili ad ogni 
sollevazione. Hanno tutti naturalmente ingegno, ma non l'adoperano 
gran fatto nè in scienze, nè in agricoltura, nè in arte 
meccanica, ma solamente, quando escono di casa, in quella della 
guerra, nella quale per esser essi di corpo asciutto e molto soliti 
al patire, con un poco d'esperienza che v'aggiungano, riescono molto 
bene; ma senza di essa, con la lunga pace di quei regni, si trovano 
talmente timidi e grezzi, che non sanno adoperar arme, e molti sono 
che non ardiscono tirar un archibuso, siccome fu provato e visto 
nella guerra di Granata con molto danno di Sua Maestà. Con tutto 
ciò il re poco pensa di provvedere a non averli così imbelli in 
altra occasione, per il dubbio che avria di sollevazione, quando 
fossero bellicosi ed armati, essendo di lor natura inclinati a 
questo, e il paese pieno di Giudei Marrani e Mori da non potersene 
fidare. Ma Vostra Serenità che non ha tali impedimenti, 
sapientissimamente ha sempre fatto tenendo i suoi esercitati; 
perchè, con il disordine ch' io ho visto di Granata, mi pare gran 
sicurtà e beneficio del principe avere i suoi vassalli bellicosi ed 
armati. E credo che nella presente occasione questo Stato ne abbia 
sentito non piccolo benefizio.</p>
<p>Vivono in casa questi popoli tristissimamente per essere gran 
povertà fra loro, trovandosi in Spagna poca mediocrità, ma ovvero 
sono ricchissimi, come i prelati e i signori, ovvero molto poveri, 
com' è il resto della gente. Usano estrema miseria nel risparmiare, 
e tutto ciò che in un anno avanzano lo gettano poi via in un sol 
giorno, secondo l'occasione, per mostrar d'esser più grandi di 
quello che sono. Di simil natura, a proporzione, si può quasi dir 
che siano i grandi ed i signori, perchè, in cose boriose ed 
apparenti sempre sono prodighi e profusi, e nelle necessarie non 
solamente strettissimi, ma ingiusti, perchè non sogliono pagar i 
creditori, se non sforzati.
Per queste eccessive spese sono tutti gravemente indebitati, e, per 
miracolo si racconta di alcuno che abbia danari. Si reputano molto, 
nè credono che al mondo vi sia altra grandezza, nè altra nobiltà 
che la loro, e per leggerissime cause spesso fanno amicizie e 
inimicizie grandissime.</p>
<p>La maggior parte di questi grandi si trovano malissimo contenti del 
re, perchè Sua Maestà di loro non fa un conto al mondo; non li 
ammette nei consigli, nè partecipa con loro alcuno de' suoi negozi; 
e forse ne ha gran causa, perchè questi che ora vivono sono gente 
vanissima e di niun valore; ed io ho gran piacere che il re faccia 
così poco capitale di loro, sapendo che sono mal animati verso le 
cose della Serenità Vostra; e se Sua Maestà si movesse per il 
parer di questi, pochissimi aiuti si potriano sperare da quella 
parte; ma buono è che, come si suol dire non hanno voce in 
capitolo.</p>
<p><hi rend="italic">Parlando delle frontiere di Spagna, e della difesa loro, entra a 
discorrere della insurrezione dei mori di Granata, cominciata nel 
1569 e terminata sulla fine del 1570.</hi></p>
<p>Il pericolo di Spagna maggiore per offesa esterna saria dalla parte 
di Barberia verso lo stretto, per dove i mori altre volte entrarono, 
dove non v'è che un piccolo traghetto di poche miglia, nè in 
quella parte nè in tutto il paese vi è fortezza da poter far 
testa; anzi, sbarcati che fossero i nemici, si troveriano in terra 
abbondante e come amica, perchè l'Andalusia, dove capitariano, è, 
si può dire, la più fertil provincia di tutta la Spagna ed 
abitata da gran numero di moreschi, similmente al regno di Granata e 
costa di Murcia e di Valenza; sì che sono in Spagna intorno a 
600,000 mori, i quali volentieri fariano ognuno la parte loro per 
il desiderio che hanno tutti di tornar al primo vivere. E se l'anno
passato, ovver questo, la Barberia avesse avuto forze e volontà 
d'aiutar gagliardamenle i sollevati dell'Alpujarra con un'armata di 
levante, prometto a Vostra Serenità che avriano posto in 
grandissima confusione e pericolo tutti quei regni ma non si sanno 
mai a punto le imperfezioni e mancamenti degli altri, ovvero la 
fortuna di quel re ha portato così. Il quale ha avuto comodo se ben 
con molte imperfezioni e contrarj, di ridurre a necessità quella 
canaglia di fare finalmente accordo seco lui nel modo ch' io già 
scrissi. E se bene l'accordo non è stato osservato da molti, che 
stimavano grandemente quella libertà maomettana e il viver di quel 
d'altri, tuttavia li ha il re così debilitati e diminuiti di forze, 
che, per quanto vien giudicato, assai facilmente potria scacciarli 
nel piano, come ha risoluto di voler fare per distruggerli affatto; 
dove non potranno essi impadronirsi d'alcun loco o ver porto al 
mare, nè far sollevare più molta gente a loro favore perchè Sua 
Maestà ha già fatto levar i moreschi dai lochi vicini e tutto 
quello che possono fare è inquietar per un pezzo quel regno, romper 
le strade, e far ruberie. E perchè è pure stato considerato dal re 
e dai ministri il gran pericolo di tutta Spagna quando vi fosse 
venuta l'armata turchesca, per ciò Sua Maestà fa poner in buona 
difesa e sicurtà la città e castello di Cartagena, e pensa di 
seguitare a fare il simile a Cadice e altri luoghi più importanti 
di quella costa, la qual ha fatto riveder e considerare da Antonio 
Doria, Vespasiano Gonzaga e altre persone di buona esperienza; e 
farà nell'Alpujarra e per quelle montagne intorno a cinquanta 
forti, coi quali terrà in freno e timore tutta quella parte, e 
avrà meglio il modo di far di loro con il tempo ogni sua volontà. 
Ma il dubbio è che passata la furia, e allontanato il pericolo, non 
si scordino a dar fine a quanto hanno disegnato.</p>
<p>Dagli errori che sono occorsi in questa guerra chiaramente si 
è potuto conoscere quanta considerazione ha da aver un principe a 
non astringer i popoli a cosa di momento <foreign lang="lat">immediate</foreign> contraria 
alla loro volontà, senza saper prima d'esser sicuro che con le 
proprie forze si farà obbedire; o pure, essendo le sollevazioni 
già principiate, quanto capitale si ha da far di esse subito, e non 
creder, per piccole che siano, che si debba tardare, a gastigarle ed 
oltre a ciò quanto gran danno sia il dare o mantenere i carichi 
d'importanza per grandezza di sangue, o ver per questo e quell'altro 
rispetto; quanto poco sia da confidar de' soldati nuovi in casa
propria, e quanto importi privar subito l'inimico delle 
vettovaglie, e levargli il modo de' soccorsi, ed altre cose. Le 
quali se fossero state considerate dai ministri del re, potevano 
senza pericolo di sollevazione far eseguir l'intenzione di Sua 
Maestà; o se pur fosse seguita, sopirla con poco travaglio, e non 
mostrar al mondo con tanta spesa e danno la debolezza di quei regni. 
Ma beato chi impara a spese altrui.</p>
<p><hi rend="italic">Detto brevemente delle Indie occidentali, passa alla seguente 
digressione sul commercio dei Portoghesi in oriente:</hi> </p>
<p>Perchè potria importar molto a questo Serenissimo Dominio, per 
occasione della presente guerra, saper alcuna cosa della navigazione 
de' Portoghesi e di quelle tratte delle spezierie, per veder modo 
d'averne da quella parte e poter con esse continuar il commercio 
d'Alemagna, poichè per via d'Egitto e di Soria non se ne potrà 
avere, ho procurato pigliarne informazione, e parendomi cosa degna, 
ne toccherò qualche parte.</p>
<p>È stato solito fino al presente il re di Portogallo armar 
ogni anno quattro e fin sei navi di 1000 e 1500 botti per
mandarle in India, tutte a sue spese; il carico delle quali è di 
rami grezzi e lavorati per tremila cantara, coralli, ogli, vini, 
panni di lana e di seta, ed altre merci, tutto per l'ammontare di 
700,000 scudi in circa. Gran parte del rame era per conto di Sua 
Maestà, col quale, e con forse 25,000 scudi che mandava in 
argento, faceva levar il carico delle spezierie. Il resto delle robe 
era di particolari, che ne pagavano nolo al re.</p>
<p>Partono da Lisbona ordinariamente per la fine di marzo, e per il 
principio di settembre capitano a Goa, principalissimo emporio nella 
costa di Calicut, nella qual città le navi che hanno da ritornare 
caricano le cannelle, i garofoli, le noci, le sete e le porcellane, 
che con altri vascelli vi sono condotte da Malacca, loco di 
grandissime tratte duemila e cinquecento miglia più oltre la fine 
dell'India minore, dove fan capo queste robe della China, e le 
spezierie che nascono nella famosa Taprobana e nelle Molucche; 
perchè tutti gli aromati non nascono uniti in una parte, ma in 
diverse, secondo che la natura ha voluto compartir questo suo 
beneficio. Pigliano ancora le dette navi da Goa rubini, diamanti, 
perle, muschio, ambra, e diverse altre cose, scorrendo per la costa, 
che chiamano del Malabar, fino al capo Comorin, che può essere di 
trecento miglia, ove nasce il pevere e zenzero, per far con esse 
alle scale di Calicut, Cochin, e Cananor il resto del carico della 
spezieria; la qual tutta era per conto di Sua Maestà, nè i 
particolari poteano averne porzione alcuna. E bisogna, volendo far 
buon viaggio, che si partano a mezzo gennajo, che è al principio, 
dell'inverno di quel paese, per giungere in Lisbona al settembre 
seguente, avendo fatto in diciassette mesi, o poco più, 24,000 
miglia di cammino.</p>
<p>Come il re aveva in sua mano le spezie, fu già solito farne 
appalto con mercanti, con obbligo di consegnarle in Anversa; ma per 
più reputazione di Lisbona, da certo tempo in qua, e per suo 
maggior vantaggio, restò che andassero a comprarle nella sua 
città; ove essendo lui solo il padrone, le sostentava sempre a 
prezzi alti. Ora mo che il presente re giovane non sa o non vuol 
usar tanta diligenza come facevano i re passati, ovver perchè gli 
manchi il modo da sustentar da sè solo tanta spesa, come bisogna 
ogni anno per far l'armata e provveder alle fortezze d'India, ha 
pensato di cavar l'utilità, quando ben fosse minore, con più 
sicurtà e manco fastidio. Così ha posto in Lisbona un dazio di 
ducati venti per cantaro ai peveri e zenzeri, e di trenta alle 
cannelle e garofoli, e al resto di mano in mano, dando libertà ad 
ognuno di mandar alle Indie qualsivoglia sorte di mercanzia, e di 
condur liberamente da quella parte tutta sorte di spezie; ma par che 
non voglia che personalmente vi vada altri che Portoghesi. Potranno 
però facilmente i mercanti di questa città ottener di mandar 
qualche fattore, e forse anco le lor proprie navi, con quei medesimi 
mezzi che si solevano usar per quest'altra parte, a levare spezie, 
contrattandole in Lisbona, e di là mandarle in Venezia. E crederò 
ancora che chi proponesse qualche buon partito al re, dandogli 
denari avanti tratto, non resteria Sua Maestà di far qualche sorte 
di appalto o ver contratto con la nazion nostra. Io ne ho seminato 
alcuna volta qualche parola con l'ambasciatore residente in corte, e 
ho conosciuto che non gli dispiacevano i partiti; in modo che per 
non lasciar mancar il traffico della nostra città, che è stato il 
latte con il quale tanto tempo si è sustentata questa Repubblica, 
non è da restar di tentare d'avere spezie anco da quest' altra 
parte. Il che sebben non tornasse così comodo come per via di 
levante, gioverà almeno qualche cosa finchè dura la presente 
guerra.</p>
<p><hi rend="italic">Dice appresso dei Paesi Bassi queste poche parole:</hi></p>
<p>Degli stati di Fiandra non occorre ch' io dica altro se non che, 
per le ribellioni che vi sono state, Sua Maestà è risoluta di 
mutar tutto il governo, non parendole più sicuro lasciarlo 
continuare nel modo che prima era; e però nelle fortezze fatte e 
che si faranno, e nei governi, metterà degli spagnuoli, nel 
modo di Napoli e di Milano, e ordinariamente terrà un numero 
di 8 o 10,000 soldati pur di quella nazione, con 1500
cavalli forestieri, oltre la gente d'arme ordinaria di quella
provincia. E già la nuova gravezza, che è come accordata, 
importerà tanto che basterà al pagamento di tal presidio e non 
solamente bisognerà che i Fiamminghi si contentino di pagar questa, 
ma qualsivoglia altra imposizone che al re parerà di mettervi. 
Cosichè per i loro umori, di popoli che si potevano reputar liberi, 
e di signori che aveano tutta Fiandra in loro potere, saranno da qui 
innanzi in servitù, e assolutamente dominati come qualsivolia altra 
provincia di acquisto, e non più ereditaria. E se in questo 
principio Sua Maestà anderà con qualche destrezza ciò sarà per 
non dispiacer loro affatto, e assicurarsi prima dei motivi 
d'Alemagna e di Francia. </p>
<p><hi rend="italic">Finita la sommaria descrizione degli stati, entra il Cavalli nel 
discorso di tutte le altre materie pertinenti al subietto della 
relazione, la quale da questo punto procede integra sino al fine.</hi></p>
<p>Cava Sua Maestà in tempo di pace da tutti i suoi dominj e stati, 
computando l'ordinario e l'estraordinario, che, già è fatto anch' 
esso come ordinario, dieci milioni d'oro e più in questo modo. Da 
Napoli e Sicilia 2,500,000 scudi; 800,000 da Milano; di Fiandra 
1,000,000 e più con la nuova gravezza ora accordata; 600,000 
del quinto delle Indie e altre utilità di quelle parti battuto 
quello che si spende là. Per il resto, che sarà intorno 
4,500,000 scudi, lo cava di Spagna e dell'isole del mar 
Mediterraneo e dell'Occano, includendo il sussidio di 420,000 
scudi sopra il clero per conto delle galere e se vi sarà, oltra 
questa entrata, l'escusado e la crociata arriverà certo Sua Maestà 
a undici milioni di scudi. Nè si maravigli Vostra Serenità della 
tanta entrata che il re cava di Spagna, perchè, dopo che vì è 
tornato l'ultima volta di Fiandra l'ha accresciuta poco meno che di 
due milioni; e quando non fosse per dar tedio all'Eccellenze 
Vostre potrei narrare a capo per capo tutte le partite. Ha fatto 
l'augumento del sale, che prima non aveva con toglier le saline, che 
quasi tutte erano de' particolari, assegnando loro per esse tanta 
entrata quanta ne cavavano; ma quello che da loro si vendeva 14, 
ora si vende per conto di Sua Maestà 32. Ha posto dazj sopra 
cose che non vi erano, ed ha accresciuto i vecchi assai, come quelli
delle sete, delle lane e delle merci che vanno e vengono d'India, 
che pagan 16 per cento così nell'andare come nel venire. E fino 
gli schiavi negri, che si conducono di Guinea, hanno da pagar 30 
scudi per testa; e dell'argento vivo, che per suo conto si estrae, 
ne cava grandissima utilità.</p>
<p>Di queste entrate ne restano però impegnate per più di cinque 
milioni d'oro; il resto si va spendendo nel pagamento delle galere, 
in 25,000 fanti, che ordinariamente bisognano al re per custodia 
de' suoi stati, in 4000 uomini d'arme, in 3000 leggieri, 
nell'intertenimento di principi, capitani e provvisionati nel vivere 
della corte e d'altri della casa reale, e in altre cose che mai non 
mancano; talchè, fino al presente, dopo la pace di Francia, con gli 
accidenti che sono occorsi delle Gerbe, d'Orano, di Mahon, di 
Fiandra e di Granata, tutto è stato speso ogn' anno, ed intaccato 
dell'entrate future. Però l'intacco non è stato tanto, che non si 
trovi avere ora Sua Maestà più entrata libera di quello che aveva 
quando seguì la detta pace, per l'accrescimento delle nuove entrate 
e pel finire del tempo di molti obblighi per i quali erano 
impegnate, e per aver ridotto i debiti dello stato di Milano dal 
16 e 18 per cento che pagava, a cinque, come già fece.
Contuttociò, essendo quasi impossibile che a Sua Maestà non 
occorra sempre qualche nuovo impedimento per i molti stati che in 
diversissime parti possiede, pareria che poca comodità di danari 
per nuove imprese d'importanza dovesse avere. Ma chi vorrà 
considerar le lunghe guerre e i gagliardi eserciti che per tanti 
anni han sostentato, così la Maestà Sua come l'imperator suo 
padre, in Fiandra, Italia, Germania, e contra turchi, vedrà 
che a un principe di tanto stato, e di tanti vassalli così ricchi, 
non può mancar il modo di trovar danari, come si è visto che ne ha 
cavato grandissima quantità per i tempi passati, con imposizion di 
servizj straordinari, con imposte e dazj, con vendere e obbligare 
proprj beni, e alle volte degli ecclesiastici, col conceder per 
danari offizj a tempo e in perpetuo; con i quali modi avendo assai 
ben supplito ai bisogni delle guerre passate, crederei che per 
l'avvenire potria supplire ancora.</p>
<p>Io ho già detto degli stati, dell'entrata e spesa, e del modo che 
avria Sua Maestà per trovar danari: dirò ora della milizia, che va 
seco unita per conservazione di essi. Questa è di due sorte, cioè 
terrestre e marittima. La marittima consiste o in proprie galere del 
re, ovvero in condotte al suo servizio. Proprie sono quelle di 
Napoli, Sicilia e Spagna delle quali i corpi, gli schiavi e ogni 
altra cosa, e medesimamente tutta la spesa, è per conto di Sua 
Maestà; le condotte sono quelle del Doria e d'altri particolari. 
Nelle proprie il re spende più, e sono le peggiori; e ciò avviene 
perchè non vi usa quella cura e diligenza in avvantaggiarle e 
custodirle che usano i particolari e perchè non ha uomini pratici 
di tale mestiero. Gli vengono a costar le proprie più di 6700 
scudi l'una, oltre il capitale che si consuma e stà in pericolo, ed 
ai particolari non dà più di 6000 scudi all'anno per galera. 
E se bene i ministri di Sua Maestà conoscono il disordine non 
curano però di sminuir le proprie per accrescer il numero delle 
condotte; e ciò per fuggire un altro inconveniente da loro stimato 
assai più importante, il quale è che nelle fazioni e nel 
combattere, quelle de' particolari vanno più riservate, e stanno 
volentieri addietro, per non poner il loro capitale in pericolo; che 
se le galere sono del re, cessa il rispetto e la paura; però 
vogliono veder di rimediarvi con migliori ordini, ed aver 
persone di più esperienza nel servizio. Le proprie, che al presente 
si trovano in essere, sono 26 di Spagna, 20 di Napolì, e 10 
di Sicilia. Le condotte sono 10 di Gian Andrea Doria, 4 de' 
Lomellini, 4 de' Centurioni, 2 de' Mari, 2 de' Sauli e 2  
de' Grimaldi che sono 80. Il partito delle 10 di Savoia, 
in luogo di quelle di Fiorenza non è ancor concluso, per quanto mi 
ha detto quel duca; perchè, se ben l'ha procurato, non si contenta 
però della sorte di pagamento che aveva Fiorenza, ma vuol migliori 
condizioni dal re; e questo ha da risolvere don Giorgio Manrique, 
che torna in Spagna. Dice bene Sua Altezza che, fermato che sia 
l'accordo, ha appostato i corpi, e con la comodità di Marsiglia 
promette molto presto armarne 6 ehe gli mancano. Con queste 
sariano 90, che con qùelle degli amici, come di Genova, Malta e 
simili, soleva Sua Maestà far il numero delle cento, che fino ad 
ora era risoluto di avere, e non passare, per il rispetto che poi 
dirò. E in loco di accrescer il numero ordinario, vuol far prova di 
armarne di libertà de' proprj sudditi, laudando molto il procedere 
e la strada che usa Vostra Serenità, di non tener per l'ordinario 
molta spesa, ma aver i corpi con i suoi armezzi preparati, e le 
ciurme assuefatte ed istradate da poterle armar sempre ad un punto. 
Ma se bene il re ha molti buoni sudditi di marina, come Catalani 
Biscajni, Majorchini e Sardi, ed altri degli stati d'Italia non so 
però quanto tal pensiero gli riuscirà; e se potrà riuscire, sarà 
certo con gran fatica e lungo tempo per i molti contrari che in esso 
ha trovato. A questo ed altro fine ha ordinato Sua Maestà che tutte 
le galere siano armate a quattro uomini per banco fino all'albero, 
per poter sempre levar venticinque uomini pratici d'ogni galea, i 
quali siano come capi, e che guidino la voga agli altri, ovvero per 
armar con questi buoni qualche galera di più, secondo che porterà 
il bisogno, e intanto navigheranno per tal modo molto meglio armate 
per ogni fazione.</p>
<p>Il rispetto, che avanti di questa lega muoveva il re e i suoi 
ministri a non aver più di cento galere, era questo, che tutti 
comunemente concordavano che mai Sua Maestà ne potria far tante che 
il turco non le fosse sempre superiore; talchè quando cercasse di 
averne più, non saria altro che procurarsi maggior danno con grande 
interesse, perchè si daria occasione al turco di farne uscire 
maggior quantità ad offesa degli stati di Sua Maestà; e lo 
comprovavano con l'esperienza che si è vista ai tempi passati. 
Perchè quando l'imperator Carlo ne avea sessanta, il turco n'armava 
cento, ed ora che il re giunge alle cento, il turco ne manda fuori 
centocinquanta, e così dicevano che saria di mano in mano; però 
opinavano di non far maggior spesa ordinaria che delle cento, 
giudicando che questo numero potesse bastar assai per disturbare e 
divertire l'inimico, presidiare, e fare altre fazioni necessarie, e 
anco imprese d'importanza, quando non vi fosse armata di levante.
Ma al presente penso che Sua Maestà sarà sforzata di mutar 
pensiero se vorrà contribuir alla Lega quel numero di galere,
che per sua porzione le toccherà; perchè certissimo credono
che non si potrà privar di niuna di quelle di Spagna per i
molti bisogni di quei regni e per la custodia delle sue marine, 
altrimenti dieci vascelli d' Algeri terriano come assediata tutta 
Spagna.</p>
<p>Ma volendo Sua Maestà far provvisione d'altrettante, credo 
certissimo che non le sarà difficile, poichè si trova aver
in essere, fra Barceliona e l'Italia, intorno a quaranta corpi
nuovi di galere, delle quali, con gli uomini condannati de' suoi
stati, con schiavi, ed altra gente di libertà ne armerà presto 
dieci o quindici; e se non vorrà questo troverà particolari che 
piglieranno il carico d'armarle loro molto presto, quando li voglia 
il re pagare come fa gli altri. E i Catalani fanno già grandissima 
istanza per aver licenza di armarne altre quindici di quei regni e 
hanno il danaro pronto del servizio di molti anni, che non è stato 
sborsato non si essendo più fatto le corti, e si contentano che il 
re non le paghi per più che per i mesi che di esse si vorrà 
servire.
Ma fino ad ora. Sua Maestà è stata dubbia in dare loro tal 
licenza, per il sospetto che aveva, che armati che fossero non 
tornassero a far dei danni a' navilj de' cristiani, come già tempo
solevan fare; sebbene, per quant' io intesi, al partir mio, Sua 
Maestà inclinava a volergliela finalmente concedere, se un 
nuovo garbuglio occorso con i deputati di Barcellona de' 50,000 
scudi come Vostra Serenità avrà inteso, non metteva impedimento. 
Ma perchè tutte queste, ed ogn' altra provvisione da mare, portan 
seco molte difficoltà, e van lunghissime, e con tutto che vi sia 
comodità grande di danari, non si posson far riuscire le cose così 
presto come si vorria, però sarà bene e quasi necessario, per 
averle in tempo, che Vostra Serenità, stabilita che sia la Lega, 
procuri con il pontefice che solleciti con brevi in Spagna le dette 
provvisioni, ed ordini al nunzio che le tenga sempre stimolate; ed 
anco il clarissimo ambasciator nostro a quella corte ha da far la 
parte sua con quegli avvisi e considerazioni che per giornata 
occorrerà dargli.</p>
<p>Dei capi che comandano nell'armata di Sua Maestà Cattolica senza 
dubbio Gian Andrea Doria è il più intelligente e pratico della 
professione per il molto tempo che ha navigato da sè e sotto il 
principe suo zio, ma fino ad ora non si è veduto in lui quella 
prudenza che si ricercheria ad un generalato; onde e per questo, e 
per qualche altra sua imperfezione, crederò che difficilmente sia 
per avere tal carico. È poi italiano, che ai tempi presenti bisogna 
ben essere dotato di singolari qualità per ottenere tali carichi. 
Dietro a questo sono li tre generali, Sancio di Leva delle galere di 
Spagna, Alvaro di Bazan, di quelle di Napoli, e Giovanni di Cardona 
di quelle di Sicilia. Il Leva è il più vecchio marinaro, e più 
stimato degli altri per alcune buone prove che a' suoi tempi ha 
fatto. Vi è un Gildandrada, capitano della real, pratico e buono 
soldato. Gli altri sono addietro della mediocrità.</p>
<p>Al commendator maggiore fu dato il carico della tenenza del 
generalato, se ben non fosse conosciuto per gran marinaro, facendo 
il re più capitale dei suo giudizio e prudenza nel governare 
l'armata in ogni azione, che della bravura e pratica di qualunque 
altro.</p>
<p>Vi sono ancora tre altri, che hanno navigato con gran carichi, ma 
ora non servono; i quali sono: Antonio Doria, Marc' Antonio 
del Carretto principe di Melli, e don Garzia di Toledo. Il Doria  
sopra tutti è di bonissima esperienza, e molto affezionato a questo 
serenissimo Stato, come molti clarissimi che sono stati ambasciatori 
a quella corte ne possono far fede; però io desidererei 
grandemente, per suo servizio che toccasse a lui montar sopra 
l'armata per consiglio di don Giovanni d'Austria, ancorchè Sua 
Maestà faria bene a far che tutti tre navigassero, come mi disse il 
duca di Savoja, perchè essendo loro molto beneficati da Sua Maestà 
saria molto bene onesto che ancor loro servissero a quest' impresa 
importantissima senza distinzione di questo o di quel carico.</p>
<p>Del signor don Giovanni d'Austria, che è il generale, per aver 
poco navigato, non potrei dir di lui molte cose in simil conto; ma 
è ben così desideroso di sapere, e di spirito così vivo, che, 
navigando, in poco tempo potria riuscir valoroso capitano della 
professione, <foreign lang="lat">massime</foreign> coll'esperienza che ha presa della guerra 
di Granata, nella quale ha mostrato di non temer fatica, nè aver 
alcuna sorte di paura, anzi è stimato quasi troppo coraggioso ed 
ardito. Sua Maestà lo ama molto e si compiace assai del suo 
giudizio e del suo vivere; e per il creder mio, col tempo, ogni cosa 
d'importanza passerà per le sue mani, perchè il re s'andrà sempre 
più staccando da' negozi, e non avendo figliuoli si prevarrà di 
questo soggetto fatto veramente a suo gusto. Ma oltra questa 
benevolenza di Sua Maestà, è forte amato dai grandi di Spagna; e 
se per sorte d'improvviso venisse a mancar il re senz' altri maschi, 
per quanto conosco l'umor di Spagna, e per quanto ho più volte 
sentito ragionar da persone d'importanza, crederei che i signori 
fariano ogni lor potere per aver lui per re, curandosi poco
ch' egli sia naturale, perchè già dicono che la linea di Castiglia
è stata due o tre fiate interrotta con bastardi. Poi fariano che
pigliasse per moglie la prima infante, e così legittimamente 
succederia alla corona. E in questo si moveriano i detti signori,
oltra la benevolenza, per interesse loro particolare, rispetto al
grandissimo dispiacere che avriano d'esser governati da gente, 
forestiera, come dubiteriano che dovesse succedere in 
tedeschi, quando i principi di Boemia succedessero, e che a loro 
fosse tolta l'amministrazione del governo dalle mani, la quale in 
ogni parte di questo imperio è posta tutta, si può dire, in 
persone della loro nazione. E questa fu la causa di far sollevare le 
comunità quando l'imperator Carlo partì la prima volta di Spagna 
dopo la morte del re Ferdinando, non potendo tollerare di esser 
governati da' fiamminghi.</p>
<p>Per questo rispetto, conoscendo il re Cattolico già qualche anno 
che il principe don Carlos suo figliuolo andava a cammino di non 
essere atto alla successione, consigliò l'imperatore, ma non così 
apertamente, a mandar in Spagna i principi suoi figliuoli, 
acciocchè educandosi nella sua corte acquistassero gli animi e la 
benevolenza di quella nazione, e fossero reputati come proprj 
principi in ogni occasione. Con tutto ciò, se bene i detti principi 
si siano sforzati d'accarezzar ognuno, e di viver in tutto alla 
spagnola, e siano gentilissimi, nondimeno poca stima si faceva di 
loro, e so che più amati sariano vivendo a casa loro senza pensar a 
Spagna. Per questa causa adunque di non aver principe forestiero, 
tutti han fatto grandissima istanza al re che si mariti; e certo se 
non fossero stati i gagliardi officj e i rispetti importantissimi 
che venivano rappresentati a Sua Maestà, tirando ognuno a questo 
fine, il re inclinava grandemente a far il resto della sua vita 
ritirato e libero, pubblicando il matrimonio di Rodolfo, il quale 
egli avria incominciato a introdur nei maneggi, perchè ben vede che 
con difficoltà lo potrà fare in un proprio figliuolo. Non restò 
anco il papa di far gagliardo officio acciocchè il re facesse 
questo, e non si maritasse più, ponendogli innanzi gl'inconvenienti 
grandi di Francia e d'altri regni, quando sono rimasti in mano di re 
pupilli. Con tutto ciò il re, per quiete e soddisfazione de' suoi 
vassalli, s'è contentato di maritarsi la quarta fiata; ma se ben 
con la nuova regina egli avesse figliuoli maschi, non resterà però 
di far il detto matrimonio, per non metter a pericolo che, 
maritandosi in altri essa infanta, potesse uscir di casa d'Austria 
tanta successione; perchè quegli stati tutti son di natura che 
possono essere ereditati per donne, siccome questa serenissima casa 
per via di donne li ha medesimamente avuti.</p>
<p>Ma per tornar alla milizia, verrò a quella di terra, nella quale, 
so ben al presente non ha il re quella sorte di capitani eletti, da' 
quali già soleva esser servita questa casa, con tutto ciò si può 
dire che in essa abbia grandissime forze e più reputazione che 
nella marittima; perchè da' suoi stati proprj ha gran parte della 
miglior cavalleria e fanteria della cristianità, e crederò ancora 
che, coi mezzi ch' io racconterò, non sia per mancargli modo di 
condurre a' suoi servizj quel numero di fanteria e cavalleria 
alemanna che gli bisognerà.</p>
<p>I capitani di questa milizia son molti e di diverse nazioni, ma tre 
soli che abbiano condotto eserciti; il duca d'Alva, quel di Sessa, e 
il marchese di Pescara. Il duca d'Alva per aver visto e comandato in 
molte guerre è di gran prudenza e pratica, e di un proceder cauto e 
riservato, ond' è giudicato migliore in conservare che in 
acquistare; il che si provò nella guerra di Napoli, quando il duca 
di Guisa assaltò il regno, e in queste ultime di Fiandra, dove si 
è portato benissimo, perchè vi era bisogno di un simil modo di 
guerreggiare, lasciando star quella di Alemagna del perchè in 
essa si trovò la propria persona dell'imperatore a cui meglio si 
potria attribuire la laude. Ma è ormai tanto vecchio e poco sano 
che malamente si potrà più adoperare.</p>
<p>Il duca di Sessa non è stimato così buon capitano tuttavia nelle 
guerre di Piemonte, quando governò Milano, e in quella di Granata, 
ha fatto sempre operazioni onorate, dando in tutto buon saggio di 
sè. È più umano del duca d'Alva nel governare, ed è più amato 
dai soldati. È vero che è tanto profuso e prodigo che il re 
dubita, dandogli carichi grandi ed assoluti, che non gli 
spenda mezzi i suoi stati; però nella guerra di Granata non gli ha 
lasciato il maneggio del danaro nelle mani, anzi ordinò che la 
provvisione di 800 scudi al mese deputatagli per il suo vivere gli 
fosse data poco meno che giornalmente, acciocchè avesse con che 
sostentarsi; perchè quando l'aveva anticipata, la consumava tutta 
ad un tratto.</p>
<p>Il marchese di Pescara è ardito, pratico e buon soldato, e morto 
Alva, sarà il maggior capitano che il re abbia da comando. Fino ad 
ora ha avuto nome d'arrischiato, ma con l'età si va moderando. È 
anche in voce d'alcune altre cose d'avarizia e giovanili, che lo 
avevan posto in gran ruina appresso il re, se il signor Ruy Gomez 
non lo sollevava con mandarlo in Sicilia, quasi contro il voler di 
tutti gli altri; ma gli ha dato l'autorità e il potere molto 
ristretto. Nel qual carico, per aver provato quanto importi essere 
in disgrazia si porta maravigliosamente bene.</p>
<p>Dopo questi vi è il signor Marc' Antonio Colonna, uomo di 
buonissimo giudicio, e nei carichi che ha avuto ha mostrato intender 
bene le cose della guerra. Cesare Gonzaga è giudicato valer pochi 
danari; ma Vespasiano Gonzaga e il conte Santa Fiora sono valorosi, 
non so ancora se da generalati. Chiappino Vitelli, Ascanio della 
Cornia, e Gabriel Serbelloni vengono comunemente tenuti per soldati 
di buonissimo nome; e quando avessero aggiunta l'illustrezza del 
sangue, come questi altri, sariano de' più reputati. Il resto degli 
Italiani sono di manco stima; e de' Spagnuoli ne saranno altri 
cinque, o sei di qualità, tra i quali Alvaro di Sande è giudicato 
il migliore, ed ha questa proprietà che molto presto e bene insegna 
ai soldati la disciplina militare; però i bisogni che son capitati  
nelle sue mani, in poco tempo si son fatti bonissimi.</p>
<p>Di Fiamminghi non ha ora Sua Maestà persona di gran momento, 
perchè i principali e migliori sono morti o per giustizia o nella 
guerra, o si trovano ribelli e in contumacia; e quelli che ora 
servono, sono per il più novelli e giovani. Pur vi restano de' 
vecchi il conte di Mega (<hi rend="italic">Meghem</hi>) Renty e Noircarmes, che sono di 
qualche nome.</p>
<p>De' Tedeschi voleva Sua Maestà dar ordinario tratteminento a 
molti; ma in questi rumori di Fiandra li ha sospesi, fuor che a 
quelli che attualmente servono; e alcuni ve ne sono che più non 
vogliono la provvisione. I trattenuti erano il duca Filippo e il 
duca Enrico di Brunswick, quello di Holstein fratello del re di 
Danimarca, quel di Sarbruch che morì in Francia, il marchese Giovan 
Giorgio di Brandenburg, e i conti di Schwarzburg, Erberstein, 
Schiamburg, Mansfelt, Lodron, Altemps e simili, con altri otto o 
dieci colonnelli vecchi, che l'han servita nelle guerre passate e 
tutto il danaro, che in queste provvisioni si spendeva importava da 
50,000 scudi all'anno. Di questi soggetti che ho nominati il conte 
di Schwarzburg era il più stimato e favorito dal re che alcun 
altro; e in vero è buonìssimo soldato, e avea benissimo servito 
Sua Maestà nelle guerre; ma ora, se ben chiaramente non si è 
scoperto contro al re, però non si assicureria Sua Maestà della 
sua fede. Vi è di più il duca d'Urbino; ma perchè lungamente è 
stato a questo servizio, le Vostre Signorie Illustrissime meglio di 
me possono saper il valore e le qualità sue. Il partito che ha da 
Sua Maestà può importar all'anno 27,000 scudi, includendo in 
esso il pagamento della gente d'arme e dei leggieri, che gli vien 
dato; ha qualche difficoltà in esser pagato, ma finalmente li ha 
con un poco di fatica e spesa.</p>
<p>Dirò ora dei consìglieri di stato di Sua Maestà, che sono come i 
cardini sui quali si regge tanta potenza. Questi sono il 
cardinale Espinosa, il duca d'Alva, Ruy Gomez, il prior don
Antonio, il duca di Feria, don Luigi d'Avila, e il duca di Sessa, 
essendo morto ultimamente don Giovanni Manrique.
Il cardinale fu l'ultimo introdotto in questo consiglio, e da bassi 
principj fu posto innanzi da Ruy Gomez per dar autorità nel 
consiglio a' suoi dipendenti; ma ora largamente si pente di averlo 
tanto innalzato; perchè quando il cardinale si è trovato in 
riputazione, ha lasciato le dipendenze, il che principalmente l'ha 
fatto montare a tanto gran favore che è cosa strana. In vero il re 
era così fastidito e stanco delle parzialità del suo consiglio, 
che quando ha trovato uno libero da queste passioni e di buona 
intenzione, gli ha posto tutto il governo nelle mani. E veramente il 
cardinale è schietto e libero servitor del suo principe, senza 
dipendenze e senza parentado di signori, il che è stimato molto dal 
re, nè fino a qui mostra di stimar molto l'interesse suo 
particolare, nè di lascìar majorasco molto ricco in casa sua. Si 
affatica e travaglia grandemente, ed ha assai buon giudicio, ma non 
è molto pratico de' negozj di stato, essendo poco tempo che li 
tratta; tuttavia per giornata si va accomodando. È vero che con 
questa sua suprema autorità vien odiato estremamente dagli altri
consiglieri, ed egli, con il proceder che tiene, essendo alquanto
borioso, accresce in loro la mala volontà; però mirano a farlo
cadere, nè sarà poco se potrà conservarsi nel colmo del favore
in che si trova.</p>
<p>Il duca d'Alva ha il miglior e più saldo parere in cose di stato 
d'ogni altro del consiglio, e nelle cose concernenti la guerra 
prevalerà sempre la sua opinione; ma perchè si arroga molto e si 
vale dell'autorità, il re gli ha portato sempre più rispetto che 
amore.</p>
<p>Ruy Gomez fino a qui  è stato più intrinsecamente amato dal re, e 
più padrone della sua volontà che qual si voglia degli altri, 
perchè ha avuto sempre destrezza e un  proceder mirabile, e 
benissimo s'accomoda alla natura di Sua Maestà e nel trattar le 
cose vi entra sempre con grandissimo rispetto, mostrando di star 
timido nè di promettersi molto di quella benevolenza. Con tai modi 
e con la prudenza e intelligenza che ha, che certo è molta per il 
più tirava il re alle sue volontà; ma ora per alcuni accidenti 
occorsi con il cardinale, pochi mesi prima del mio partire, è 
venuto in sospetto al re di uomo interessato; onde si è sminuito un 
poco il suo favore.
Pur io credo che possa ancora infinitamente con Sua Maestà, ed è
più atto a trattar un negozio che qual si voglia altro. E cer
to saria gran danno che si venisse a perdere perchè è il ricorso 
dei negozianti e di tutta la corte, nè mi par d'aver conosciuto 
alcuno di tanta affezione e inclinazione a Vostra Serenità come 
egli mostra; dico schietta e non finta.</p>
<p>Don Antonio di Toledo è di gran bontà, e nel viver ordinario 
familiarissimo del re. Per essergli anco più grato ha questo 
rispetto di non lo molestar mai in chiedergli grazie, o per sè o 
per altri; e nelle cose di stato è così freddo, che poco rumore
fa nel consiglio.</p>
<p>Al duca di Feria il re porta affezione come a gentile e cortese 
cavaliero, ed ha tanta sicurtà con Sua Maestà che non vi è alcuno 
che ardisca disputare così liberamente come lui; e il re piglia il 
tutto in buona parte. È vero che come lui ha detto il parer non 
preme molto in esso, nè vuol usar fatica per prevalere e farne 
capaci gli altri; per il che non si carica di molti negozj.</p>
<p>Don Luigi d'Avila era degli allievi dell'imperator Carlo, ma dal 
poco capitale che veniva fatto di lui, mezzo disperato abbandonò la 
corte.</p>
<p>Del duca di Sessa non posso dir altro, perchè nel mio tempo non 
aveva principiato ancora a entrar nel consiglio.</p>
<p>Vi è ancora il vescovo di Cuenca, confessore di Sua Maestà che 
entra nei consigli; persona d'ingegno vivo, e che intende e discorre 
bene delle materie. Ha servito assai, e per le sue mani 
passano moltissime faccende; ma ora è andato al basso per la 
competenza del cardinale.</p>
<p>Si serve anco spessissimo il re dei consigli del dottor Velasco, 
<foreign lang="lat">massime</foreign> quando occorre trattar <foreign lang="lat">in jure</foreign>, e far scritture 
d'importanza in cose ardue, per esser grandissimo valent' uomo e 
gran jurista, ma è di mala natura, e nemicissimo delle cose di 
Roma; per i quali rispetti è stato tenuto sempre basso, dubitando 
il re di non dar qualche mal odore di sè quando innalzasse uno, che 
<foreign lang="lat">ex professo</foreign> si mostra nemico della Sede Apostolica.</p>
<p>Oltra questo consiglio ne sono instituiti degli altri per più 
ordini e per discarico di Sua Maestà, come di Spagna, d'Italia, di 
Camera, di Azienda, che trattano la materia del danaro e del 
patrimonio regio, e vi sono due presidenti per le cose di Fiandra. </p>
<p>Io ho usato diligenza per trattenermi bene con questi consiglieri 
di stato, e posso dire d'aver avuto buona corrispondenza da loro nei 
negozj che mi è occorso trattare per Vostra Serenità; ma veramente 
non trovo che alcuno ve ne sia che si scaldi molto nei negozj di 
questo Serenissimo Dominio; nè so la causa, ma crederò che sia 
perchè, da officj comuni in fuori, non vi è chi abbia mai avuto 
particolare dimostrazione da Vostra SerenitÓ, come vien fatto da 
altri e gran principi. A me non tocca dire che questo sia bene, nè 
che lei lo debba fare, ma questo so ben certo che giova assai a chi 
l'usa.</p>
<p>Ora è tempo ch' io parli delle qualità del re e dei suoi 
pensieri, in quanto almeno possa l'intelletto umano giudicar per 
congetture l'intrinseco altrui ed il futuro. Naque Sua Maestà 
Cattolica in Spagna l'anno 1527 del mese di maggio, 
onde vien ad essere di 44 anni. È di statura manco che mediocre 
ma ben proporzionato di corpo, d'aspetto grave, ma però umano, e di 
complession delicata; però vive con esquisita regola ed usa cibi di 
gran nutrimento non gustando mai pesce nè erbe, e frutti 
pochissimi. Dal venerdì santo in fuori, mangia sempre carne; e il 
digiuno delle altre vigilie ha facoltà di farlo con mangiar d'una 
cosa sola, ma ciò sarà cappone, vitello o cosa tale. Con tal 
regola di vivere si conserva onestamente sano, se ben alle volte un 
poco d'asma e gotta lo molesta; ma dubito che con l'aggiunta della 
moglie debba presto invecchiare. Inclina Sua Maestà molto più al 
riposo che al travaglio, però tutti i suoi trattenimenti sono di 
quiete; e se ben ha piacere d'aver i boschi pieni di salvaggina, 
ciò è più tosto per vederla che per cacciarla. Fugge volentieri i 
negozj, e si compiace mirabilmente della vita solitaria e con tutto 
ciò sforzatamente travaglia assai, perchè intieramente non si fida 
de' suoi ministri, e vuol intendere e vedere ogni espedizione. Ma 
quando avesse avuti figliuoli atti a questo, più presto assai di 
quello che fece il padre, si saria sgravato di gran parte de' negozj 
e degli stati, riducendosi all'Escuriale, e a quei suoi altri luoghi 
di piacere, con infinito contento dell'animo suo. Ma poichè non ha 
potuto far questo, almeno, sempre che può, vi sta molto volentieri, 
e ha dispiacer grande ad esserne disturbato, e tratta ogni negozio 
con i suoi ministri per polizze e scritture. Pur quando occorre a 
qualche ministro de' principi negoziar personalmente, lo ammette, ma 
bisogna ben che sia cosa di momento quando si va in quei lochi a 
ritrovarlo; ma stando in Madrid o altrove nella corte, è facile 
nelle udienze, e ascolta ognuno con molta pazienza; nè per cosa che 
se gli dica, brava nè si altera. È vero che le risposte son 
generali e brevissime, e pochissime deliberazioni fa da sè, ma usa 
di rimetter tutto ai consigli, all'opinione dei quali per il più 
fermamente aderisce. Non parla mai nè comunica cosa alcuna de' suoi 
negozj, e pochissimo ancor di quelli d'altri. È nimicissimo di 
sentir rumori o innovazioni nella cristianità, nè può aver 
maggior dispiacere che quando gli van negozj tali per le mani. Da 
quelli che lo servono sopporta molte cose e spesso le difende, se 
ben son fatte senza suo ordine, per non diminuir la riputazione e 
autorita de' suoi magistrati; ma quando finalmente ne piglia uno in 
disgrazia, mai più lo rimette o gli perdona. Ha questa natura e 
proprietà il re, che non sì presto piglia in odio alcuno, 
non lo castiga a fa vendetta, ma quando entra in una di queste vie, 
segue innanzi senz' altra remissione, come al mio tempo ho veduto 
succeder nel castigo del figliuolo, e in tante giustizie e morti 
fatte in Fiandra. Nelle remunerazioni che dà, usa parimente farlo 
con il parer e relazione de' suoi consiglieri, e da ciò viene che 
sebbene Sua Maestà abbia infinito modo di ricompensargli la serve, 
oltra del proprio patrimonio, con commende, gradi, officj, 
magistrati, e beni di chiesa in grandissimo numero e da più che non 
faceva il padre, non ha però quel numero d'uomini: preclari in ogni 
qualità, nè è sì ben servito come egli era, perchè le 
ricompense e provvisioni si danno per relazione de' ministri, che 
per il più consigliano secondo le proprie passioni, ed interessi. E 
veramente, cascando molto a proposito il discorso, dirò come 
l'imperator Carlo intese benissimo questa parte della mercede e 
delle grazie, perchè con mirabil giudizio considerava qual persona 
era di più servizio e da cavarne più utilità in qualsivoglia 
cosa, e a lui dava, ma tardo per obbligare con tal dilazione ognuno 
a continuar in servir bene; e quando dava, facendolo rare volte, 
dava assai, il che muoveva gli altri e il remunerato a sopportar per 
lui infinite fatiche; e poche cose dava ereditarie, ma in vita 
solamente di chi meritava. Ma per ritornar al re, dico che, 
considerata la natura e le azioni di Sua Maestà, mi è parso 
comprendere che i suoi pensieri non aspirino a maggior 
grandezza, nè ad acquistar più stati di quelli che possiede, ma 
abbia questo pensiero e mira di conservarli tutti. E credo certo che 
quando ne perdesse qualche parte, gli dorria estremamente per punto 
d'onore. 
Oltra ciò, cercherà con la pace di regolarli e tenerli purgati 
più che potrà da ogni sorte d'eresie, delle quali dubita più che 
di niun' altra cosa. Procurerà insieme d'accrescer le sue entrate e 
pagar i debiti, desiderando grandemente di vedersi un giorno 
dispegnato, e se da altri non sarà necessitato o provocato, non 
farà, per giudizio mio, nuove guerre nella cristianità nè contra 
infedeli. Avanti la Lega disegnava far qualche onorata impresa nel 
levante, ma quel più che avesse potuto disegnare era veder un 
giorno di prender Algeri per liberar Spagna dalle grandissime 
molestie e incursioni che in tutti i tempi i corsari di quel loco 
fanno quasi per ogni parte di quella provincia e se ciò gli fosse 
riuscito, avria poi continuato l'impresa di quella costa per ridur 
in suo potere e ubbidienza il resto dei luoghi d'importanza di 
quella marina, levando a' corsari i ricetti da far di nuovo un altro 
Algeri. Ora mo che la Lega si conclude, che animo possa avere Sua 
Maestà in essa e in far la guerra contra gl'infedeli, per non 
replicar l'istesso, ne parlerò in fine, quando tratterò della 
volontà di Sua Maestà verso questo Stato.</p>
<p>Con questi fondamenti ch' io ho posto e avvertito, dirò ora qual 
possa esser l'animo di Sua Maestà verso gli altri principi.
E prima, quanto al papa, non è dubbio che il re ebbe assai
allegrezza della sua creazione, sperando d'aver pontefice che nelle 
cose spirituali saria proceduto con retta intenzione, n' avria 
voluto servirsi di esse per aggrandir i nepoti, la qual cosa per il 
passato ha posto molta confusione nella cristianità e difficoltà 
nei negozj suoi e del padre. Per questo pensiero Sua Maestà gli 
mostrò nel principio del pontificato gran venerazione, e i consigli 
e ricordi di Sua Santità potevan molto appresso di lei. Ora mo, 
sebben non ha scoperto nelle operazioni di Sua Beatitudine affetto 
di grandezza della sua casa, tuttavia ha conosciuto in essa poca 
pratica e giudizio nell'amministrazione di quella podestà e delle 
chiavi e una fermezza anzi immobilità nelle sue opinioni, che 
grandemente ha diminuito l'affezione e riverenza che il re le 
portava. A ciò s'aggiunge il veder certe terribilità che usa in 
alcune minuzie atte piuttosto a disperar i buoni che opportune a 
ricuperar nel grembo della chiesa i perduti, ai quali bisogneria che 
più pensasse. Lascio a parte le difficolta grandi che ha sempre 
avuto in ottener da Sua Santità qualsivoglia sorte d'aiuto per i 
suoi bisogni; perchè se ben pare che Sua Maestà resti ora 
consolata e contenta per queste nuove, concessioni e grazie,  
tuttavia restano ancora infinite cose di difficoltà, e Sua Maestà 
nell'intrinsico con poco buona volontà. Con tutto ciò 
sopporterà e anderà tollerando con molta pazienza tutti i contrarj 
per non venire a manifesta rottura seco, non dico di guerra, ma nè 
pure di sospender l'obbedienza verso la sua persona, per il bisogno 
che continuamente ha dell'autorità di quella Sede, e per non causar 
qualche gran confusione ne' suoi stati, conoscendo la natura del 
papa atta a far l'ultimo di potenza con l'armi spirituali per 
sostentar una sua fantasia. Però giudica molto più espediente 
mandar ogni negozio in lungo, come fu quello della bolla in 
<foreign lang="lat"><hi rend="italic">Coena Domini</hi></foreign>, stando frattanto nel possesso di quello che 
può, senza vederne il fine; e la mala contentezza che il papa 
piglia per queste dilazioni cerca di mitigarla compiacendolo 
d'alcune cose che non pregiudichino nell'essenziale, e diano 
satisfazione a Sua Santità, come fu nelle difficoltà di Borromeo, 
e altre di frati, di eresie, e cose simili, parendogli veramente che 
questa sia la strada di camminar seco, e non venir alle mani, ma 
metter tempo fin che vive, o che si muti.</p>
<p>Con l'Imperatore il re Cattolico ormai ha tante cause di 
congiunzione, che si dovriano reputar d'un sol volere; ma perchè 
meglio si giudicano le volontà de' principi dall'utile proprio che 
dai parentadi, dirò forse con più verità che conoscendo il re 
dover aver gran difficoltà in mantener sicura e quieta Fiandra 
senza aver gran parte di Germania per amica, mostrerà di reputar 
come proprio ogni negozio ed interesse di Sua Maestà Cesarea, e nei 
bisogni ancora non resterà di darle aiuto, per servirsi del suo 
mezzo e della sua autorità in queste e simili occorenze; perchè se 
ben il credito di Cesare non è tanto nell'imperio che possa 
concigliargli in tutto l'amicizia di quel principi, tuttavia con 
quello che ha, e con le dipendenze, sarà bastante a fargli sentir 
molto comodo, e rimovergli d'attorno gran fastidj. Ma se 
all'imperatore venisse volontà, non essendo provocato, di muover 
guerra nella cristianità per acquistar stato, non vedo che il 
rispetto ch' io ho detto fosse bastante per far concorrere il re 
nella spesa e a dargli il suo favore. Dall'altra arte l'imperatore, 
per la speranza grande che fin qui ha avuto, e, ancor in gran parte 
gli rimane, di tanta successione, ha mostrato nelle cose che al mio 
tempo sono occorse, e va mostrando, di dipender molto dalla volontà 
del re, e di far il tutto a suo contentamento. Il che essendo 
conosciuto da Sua Maestà Cattolica, ha sempre fomentato per diverse 
vie, e fomenterà più che potrà, questa speranza, sapendo che 
intrinsecamente l'imperatore non gli ha in tutto buona volontà, e 
mantien vive alcune pretensioni contra di lei, parendogli che 
dall'imperator Carlo e da Sua Maestà si sia sempre atteso 
all'esaltazione e grandezza propria, senza considerazione, anzi con 
diminuizione della sua parte; il che potria causare, quando manchi 
questa speranza, qualche dubbio nell'animo del re; ed il sospetto 
saria specialmente per le cose di Fiandra con questi moti di 
religione, con la disperazione di quei popoli, e con l'inclinazione 
che ha l'Alemagna di cacciar gli spagnuoli di quella provincia.</p>
<p>Con il re Cristianissimo credo quasi poter dire che il re di Spagna 
non pensi più di muover guerra per la ricuperazione di quanto 
pretende da quella corona, perchè non ha abbracciato le grandi 
occasioni che se gli son offerte con i travagli di quel regno, anzi 
più volte gli ha dato aiuti. Con tutto ciò il re temerà sempre, e 
starà in dubbio di quell'amicizia, essendo certissimo della mala 
Volontà che gli è portata da quasi tutti i grandi di quel regno, e 
di non aver per amico altri che la regina e i due cardinali di 
Lorena e Guisa e quando l'autorità di questi venisse a mancare, 
tanto pensa che i francesi starebbero in pace seco quanto paresse a 
loro di non aver forze da poterlo offendere. Però il re cercherÓ di 
antiveder da lontano ogni loro pensiero, e a quelli porrà sempre 
maggior impedimento che potrà, per levar loro l'occasione e le 
forze di venir seco a nuova guerra. Per la qual diffidenza, natura 
diversa, e competenza grande di queste due nazioni, è quasi 
impossibile che tra loro vi sia mai sincera e buona amicizia, 
quando bene i principi istessi la volessero avere.</p>
<p>Con Portogallo, che è il re Sebastiano, fin che la regina ha 
governato, essendo stata sorella dell'imperatore Carlo V, e per 
conseguente desiderosa di compiacer a Sua Maestà Cattolica, si può 
dire che faceva di quel regno a modo suo. Ma poichè il re è uscito 
di tutela, e instigato dal cardinale ha preso in odio la regina, e 
si è accostato al detto cardinale, nel qual, come in molt' altri, 
resta vivo l'odio antico contra castigliani, repugnano insieme alla 
volontà del re di Spagna e vogliono mostrar di far da sè, e di non 
gli esser soggetti; tanto più credendosi provocati a far così e 
punti da Sua Maestà nelle cose della navigazione per conto della 
spezieria. Però in ogni negozio mostrano la loro mala 
soddisfazione, e il re Cattolico, se ben resta mai soddisfatto, 
tuttavia va dicendo che il re di Portogallo è giovane e suo nepote, 
e che però tocca a lui principalmente aver cura del suo beneficio e 
sopportar con pazienza la presunzione e boria di costoro mettendolo 
a poco a poco in cognizione del suo bene e buon governo.</p>
<p>Verso Inghilterra il re per più rispetti ha malissima volontà; ma 
per il disturbo grande e danno che causeria quell'inimicizia a' suoi 
stati, va dissimulando, e per non astringer anco quella regina ad 
unirsi più con Alemagna e con Francia di quello che ora si trova; 
però sempre che potrà aver seco accordo, fuggirà la guerra.</p>
<p>Con Germania, in universale non credo che vi possa esser pegiore 
soddisfazione di quella che vi è; e se molti di quella nazione 
servono il re e stanno uniti seco, ciò è per l'interesse 
particolare, che ha più forza di moverli che l'odio pubblico. Sua 
Maestà cerca di tenersi aperta la porta per aver a suo servizio 
quanti cavalli e fanti le bisogneranno, e i principi di quella 
nazione più amici, o almeno manco contrari che possibil sia. Ma 
perchè sta pur in dubbio di loro, ha tentato e tuttavia procura di 
stringer e aumentar quella unione che suole avere con 
Svizzeri; e più volte si è doluto dei contrarj ufficj e 
impedimenti che i ministri di Francia in ciò le han dato e danno.</p>
<p>Venendo ai duchi, Sua Maestà amava assai quel di Savoia, ma 
volendo lui, per suoi rispetti, far il neutrale e mostrar di non 
dipender da Spagna, s'è raffreddata assai l'affezione che Sua 
Maestà gli portava. Oltra di questo pare al re che il duca, per 
compiacere alla moglie ed ai francesi, abbia tenuto poco conto della 
religione e dei molti avvertimenti che in ciò gli ha dato; però in 
tutto non resta ben contento delle sue operazioni. Ma se bene quel 
duca fa il neutrale per rimuover dal mondo l'opinione d'essere in 
tutto creatura di Spagna, occorrendo cose di momento, non ardisce 
tentarne alcuna senza saputa e volontà del re.</p>
<p>Fiorenza usa proceder in tutto diverso da Savoia, per quanto dalle 
sue azioni ho potuto avvertire, perchè quel duca con ufficj e con 
parole si sforza di far credere al re di non aver altro volere nè 
di dover mai tentare azione alcuna, se non quanto sarà di contento 
di Sua Maestà; ma in fatti non lascia di far quanto gli torna a 
bene. Ma se bene con questa sorte di procedere e di ufficj mitiga 
alquanto la mala soddisfiazione che di lui ha il re e tutta la 
corte, tuttavia nell'intrinseco gli è portato una pessima volontà 
da esso re e da tutta Spagna, parendo loro che abbia alzato le corna 
contra il suo signore, essendo stato posto e confermato 
dall'imperator Carlo e da Sua Maestà nello stato e grandezza in cui 
si trova, e lui non usi più quel sommo rispetto e reverenza che 
soleva portarle. Oltre a questo, pare al re che il duca abbia un 
cervello inquietissimo, e che sia estremamente cupido d'aumentar 
stato; perciò lo reputa autore di gran parte delle novità che in 
giornata sono state proposte e suscitate da Sua Beatitudine, per 
ambizione in lui di nuovo titolo, e per venire, con occasione. 
d'alcun rumore, a qualche suo particolare disegno, come fu 
della congiuntura che trovò per aver Siena; e che ora disegni con 
qualche altra necessità cavar di mano al re le fortezze di Maremma. 
Non credo però che la mala soddisfazione del re sia per produrre 
così presto alcun male, ma starà aspettando maggior occasione per 
farla conoscere, e frattanto lo terrà più basso e con maggior 
sospetto che potrà per levargli l'ardire.</p>
<p>Verso Ferrara, che già si mostrava più inclinato alla fazione di 
Francia, il re ha mutato volontà, sì per tener basso quel di 
Fiorenza, come perchè il duca ha procurato con diversi mezzi la 
grazia di Sua Maestà, e promette tuttavia di esser sempre 
ossequiosissimo alla volontà del re; così non gli vien mancato di 
favori e di aiuti nei suoi travagli.</p>
<p>Verso questo Serenissimo Stato nè dai fatti nè dalle parole mai 
ho potuto accorgermi che Sua Maestà porti mala volontà, nè che 
ritenga più alcuna parte di quel risentimento che forse gli portava 
per le cose passate della precedenza, avendo specialmente veduto di 
poi operazioni de' pontefici di maggior importanza in tal proposito, 
che le han fatto meglio ammetter l'escusazione di Vostra Serenità, 
e il giusto e ragionevol rispetto che la mosse; e il rimandar qui 
suo ambasciatore può far credere essere in gran parte vero quel ch' 
io ho detto. Anzi dirò di aver compreso che il re si trova assai 
ben soddisfatto di questa Serenissima Repubblica, poichè vede che 
tutte le sue azioni sono piene di rispetto e riverenza verso di lui, 
e che il proceder che usa Vostra Serenità non va a cammino di dar 
disturbo o impedimento a' suoi pensieri. Vero è che stava con 
qualche ombra, e gli dispiaceva la bontà ed amicizia che lui 
credeva che s'avesse coi Turchi, parendogli che di loro si facesse 
più stima che di tutti i principi cristiani insieme, e che con 
troppa intrinsichezza si conservasse la pace, che con quelli 
s'aveva. Per il che ho dovuto usare con Sua Maestà, ma più con i 
ministri, diversi ufficj a più propositi, sì come a questo 
illustrissimo Senato, ed altrove, so di aver scritto, per 
giustificar questo fatto e farli capaci dei rispetti che 
movevano Vostra Serenità ad usar a' Turchi qualche apparente 
dimostrazione, per causa della loro gran potenza e dei molti e 
lunghi confini che seco s'avea, e non per buona volontà che lor 
fosse portata; e che quando fosse stato tempo, questo Stato averia 
mostrato che animo veramente teneva verso loro, e quanto era pronto 
al servizio di Dio e al beneficio della cristianità. E certo più 
volte ho reso grazie alla divina bontà che mi ispirasse di parlar 
in tal modo innanzi che occorresse la rottura della presente guerra, 
perchè, con i fondamenti ch' io avea posto, ho potuto poi più 
arditamente parlare, e loro meglio hanno potuto dar fede a quello 
che per avanti io diceva della sincerità e buona mente di Vostra 
Serenità. E che, se non in tutto, almeno in parte avrà giovato per 
far credere che le generose e magnanime deliberazioni, che da lei 
sono poi state fatte, sieno procedute da suo arbitrio e volontà, e 
non da pura necessità.</p>
<p>Ma poichè la guerra è aperta, e da ben si può dire conclusa, non 
occorre dir altro di quello che poteva essere quando ciò non fosse 
seguito. Ma lasciando questo, dirò quello che per giudicio mio si 
può temer o sperare di Sua Maestà nella presente impresa; e prima 
dico, che non si ha da prometter molto che il re sia per far mai 
efficace officio con l'imperatore acciocchè esso rompa la guerra in 
Ungheria, perchè sa certo che quando si scaldasse molto in questa 
pratica, gli bisogneria dalla sua parte metter mano alla borsa per 
ajutarlo, perchè subito diria l'imperatore di non aver forze nè 
modo di far quanto gli fosse persuaso. Però, per levar l'occasione 
della domanda, anderà sempre, per quanto ho potuto sottrarre, assai 
riservato intorno a questo; e lo può creder Vostra Serenità 
perchè quando Sua Maestà Cattolica avea più da temer dal Turco 
vedendo che si moveva verso lei sola, mai, ch' io sappia, ha 
procurato con istanza che l'imperatore rompesse da quella parte per 
divertirlo o disturbarlo, perchè sapeva che le saria bisognato far 
la spesa della guerra per ambe le parti. Vi è ancora, che se 
l'imperatore avesse, come potria occorrere, qualche rotta, 
ovvero perdita in Ungheria, pareria al re d'esser tenuto a 
risarcirlo della perdita con molta sua spesa.</p>
<p>Quanto poi aspetta al fatto della lega, credo certissimo che Sua 
Maestà non sia per mancar all'obbligo suo nè voler strane
condizioni da Vostra SerenitÓ, e ciò sì per punto d'onore, come 
anco per suo beneficio. L'onor è, che se bene non si vede regnar
in Sua Maestà quell'ardire e gran bravura che forse bisogneria a
dettrazione dei turchi, tuttavia so che per grandezza d'animo e per 
religione ha questo di proprio, che vuol sempre che si dica che lui 
non sia mancato mai ad alcuno contra infedeli, nè che per sua causa 
la cristianità abbia ricevuto qualche segnalato danno; e per ciò 
quando è stato ricercato dal Turco, mai ha voluto dar orecchie per 
aver seco pace o tregua. Oltre a ciò Sua Maestà fa professione 
d'esser osservantissima della sua parola, nè fin qui si è veduto 
che abbia mancato a' principi di quanto loro ha promesso; e però 
quando vien ricercato d'alcuna cosa, ancorchè la voglia fare, non 
la risolve subito, per non esser necessitato, quando gli fosse 
dannosa, a continuar in essa con suo maleficio, o rivocarla con poca
riputazione.</p>
<p>Quanto all'utile, dico poi che con la lega, e con poco più di 
spesa di quella che ordinariamente fa, il re tien discosto da sè e 
in guerra il più possente principe nemico ch' egli abbia; onde 
crederò che mettendogli tanto a conto non sia per mancar dal debito 
suo, nè per dar occasione che la detta unione si risolva e si 
disfaccia. Crederò bene che in essa Sua Maestà non s'abbia a mover 
del tutto come faria per proprio interesse; e però conoscendo io 
tutto ciò, mentre son stato in corte, ho procurato di persuadere 
far creder al re e ai ministri che non hanno da riputar che questa 
guerra sia solo della Signoria di Venezia, ma che in essa, per 
infiniti rispetti, si tratta anco grandemente dell'interesse e 
riputazione di Sua Maestà.</p>
<p>Però se il clarissimo mio successore avrà più felicità di me in 
farli capaci di questo, sarà certo uno dei segnalatissimi benefizi 
che si possan far in questa impresa; perchè stimandola 
spagnuoli come propria, vi anderiano con miglior animo, e forse, 
oltra l'obbligo, si delibereriano d'assaltar da sè soli per qualche 
altra parte l'inimico; il che riusciria di quel gran beneficio che 
le Signorie Vostre Illustrissime posson considerare. Ma se 
resteranno nel pensiero che basti a loro tenersi la guerra lontana 
con la lega, dubito che, oltra essa, poco altro da loro siano per 
fare; onde se a questa torpidezza s'aggiungeria il lungo e tardo 
procedere di quella corte, dubito che vi sarà da fare assai per 
aver le provvisioni in tempo, come fu nel soccorso di Malta, dove se 
le cose passaron bene, fu più per fortuna che per molta prudenza. E 
se nella guerra di Granata, le provvisioni fossero state per tempo e 
preste, con assai manco spesa e danno sariano stati acquietati quei 
rumori. Pertanto sarà sommamente necessario, come di sopra dissi, 
far che si cominci presto a sollecitar queste provvisioni, e batter 
sempre in esse. E saria gran beneficio il poter far quello che mi 
disse il duca di Savoia, ragionando io seco sopra di tal proposito, 
perchè Sua Altezza fa ancor lei difficoltà grande sopra di ciò. 
Il quale Considerando che, oltra quanto ad ad ognuno de' collegati 
bisognerà al primo tratto, sarà necessario anco ogni giorno 
somministrar al campo e all'armata nuovi soldati in luogo di quelli 
che per malattia o nelle fazioni moriranno, palle di artiglieria, 
polvere, viveri, e mille altre cose (che lui l'ha provato lo sa 
molto bene), se si vorrà sopra ognuna spedir in Spagna e aspettar 
risposta, si consumeranno tutte le entrate in questa pratica; però 
dice lui che saria benissimo far un commissario generale, persona di 
riputazione, il quale da sè avesse autorità di provveder 
all'esercito e all'armata quanto facesse di bisogno, pigliando la 
roba in qualsivoglia stato dei principi confederati, a giusto e 
ragionevole prezzo; e che per ciò si dovria fare un deposito per 
porzione, avanti tratto, di qualche somma di danaro per supplir a 
questo. E mi disse  Sua Altezza che  lei aveva avuto sempre molto 
più fatica e pensiero in provveder all'esercito quando governava in 
Fiandra, che in trattar la guerra stando in campo quando la regina 
Maria vi provvedeva.
Parerà forse a Vostra Serenità cosa nuova questa del 
commissario, ma certo a voler che l'impresa proceda bene, 
sarà necessario far questa o ver altra cosa simile. E poichè le 
Signorie Vostre Eccellentissime si son degnate di darmi il carico di 
Savio di Terraferma io la proporrò, e pregherò i signori Savj che 
la consentano nel qual caso mi estenderò a più particolari, che 
dirli al presente forse non saria così opportuno e a proposito.</p>
<p><hi rend="italic">Conchiude, lodando il suo successore Leonardo Donato, il suo 
segretario Leonardo Ottobon, e supplicando pel bacile e ramin d'oro, 
che gli fu donato dal re nel suo partirsi di corte.</hi></p></div1></body></text></TEI.2>
