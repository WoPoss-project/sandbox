<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Dialogo della istitutione delle donne</title>
      <author>Lodovico Dolce</author>
    </titleStmt>
    <extent>247 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2006</date>
      <idno>bibit000361</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>La figura della donna nella trattatistica rinascimentale: gli interventi del Dolce e del Domenichi</title>
        <author>Pampanelli, Valentina</author>
        <publisher/>
        <pubPlace/>
        <date/>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="codice">italiano</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>Responsabile sconosciuto</name>
      </respStmt>
      <item>Digitalizzazione</item>
    </change>
    <change>
      <date>2005-07-28T00:00:00.000+02:00</date>
      <respStmt>
        <name>Sonia Sabelli</name>
        <name>CIBIT-Roma</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-08-01T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 n="Titolo">
<p rend="sc">DIALOGO DI M. LODOVICO DOLCE DELLA INSTITUTION DELLE DONNE SECONDO LI TRE STATI, CHE CADONO NELLA VITA HUMANA.</p>
<closer>
<salute>Con gratia e Privilegio</salute>
<dateline>In Vinegia Appresso Gabriel Giolito de Ferrari MDXLV</dateline>
</closer>
</div1>
<div1 n="Dedica">
<opener><salute rend="sc">ALLA ILLUSTRE SIGNORA LA S.VIOLANTE DA S. GIORGIO PRESIDENTE DI CASALE. GABRIEL GIOLITO DE FERRARI.</salute></opener>
<p>Quantunque, Illustre Signora, l'huomo sia di tanta maravigliosa Eccellenza, che da Greci picciol Mondo fu detto: nondimeno s'egli lo intelletto con le buone discipline delle virtù di continuo non va coltivando, di nobile et di gentile, divien rozo e vile, di maniera, che poco si può dire differente dagli altri animali, che sono privi della ragione. Il che se avviene all'huomo; alla donna è da conchiudere, che avvenga parimente, e in parte molto più, per essere il sesso feminile non così forte, come è quello degli huomini. Ma se allo'ncontro si rivolgono alle virtù ed ai costumi lodevoli; ambedue pervengono a tanta perfettione, che s'avicinano a quella degli Angeli. Onde havendo molti antichi Scrittori in diversi libri descritti agli huomini i precetti della vita; e nessuno alla Donna havendo (che io sappia) lasciate particolari regole: ho voluto io, per giovar loro, dare in luce il presente Dialogo di Messer Lodovico Dolce: nel quale egli, seguitando in ciò il costume delle Api, ha raccolto da molti Philosophi gli ammaestramenti, che appartengono alla buona e virtuosa vita, che dè tenere una Donna in qualunque stato, che può cadere.Questa opera adunque d'altro ornamento bisogno non havea, che di portare in fronte il nome di Vostra Signoria Illustre: in cui tutte le più belle ed eccellenti virtù, che si possono desiderare in saggia e valorosa Donna, tengono il loro principato: in guisa, che niuna parte di gentile e virtuoso si contiene in questi ragionamenti, che non sia nella persona di Vostra Signoria maravigliosamente raccolta. Il che ottimamente si comprende, riguardandosi non pure al prudente e modesto governo, non che ella amministra le cose pertinenti alla sua cura: ma alle tante e singolari prodezze e mirabili eccellenze, che si veggono nei suoi Illustri e valorosi figliuoli: le quali senza dubbio si possono più tosto invidiare, che imitare. Havranno adunque le Donne nel picciol volumetto honesti e santi ammaestramenti: e in V. S. l'essempio, anzi più tosto l'essemplare di tutto quello, che in esso leggeranno. Et le vergini impareranno da V. S. la purità, le Maritate la fede, e le Vedove la toleranza e la castità. Ella intanto accetterà il picciol dono con quell'animo, che io glielo porgo, desideroso di mostrarle sempre alcuno più vivo segno della debita divotione e servitù, che io le porto.</p>
<closer>
<dateline>Di Vinegia Alli di Novembre MVXLV.</dateline>
</closer>
</div1>
<div1 n="Tavola">
<argument><p rend="sc">TAVOLA DELLE COSE NEL DIALOGO CONTENUTE</p>
<p>Nel Primo Libro</p></argument>
<p>Che ciascuna Donna dovrebbe lattare i suoi figliuoli. car. 6.7.</p>
<p>Di quanta importanza sia il latte, et della proprietà et virtù di quello.C. 8.9.</p>
<p>Condizioni, che sidebbono ricercar nella Balia. C. 9.</p>
<p>Quali esser debbono i primi giuochi della fanciulla.Car. 10.</p>
<p>Modo, che si de' tenere ad insegnare alla fanciulla i buoni costumi, in che guisa riprenderla, et esortarla alla virtù. C. 11.</p>
<p>Due fini, ai quali si dee indrizzare ogni Donna: Religione, et governo di famiglia. Car. 12.</p>
<p>Due virtù, nelle quali si dee principalmente ammaestrarla: Vergogna, e Timidità. C. 13.</p>
<p>Lavori, ch'erano usati dalle antiche Romane: e quelli, che si debbono usare hoggidi.Car.13.</p>
<p>Che la Giovane si de' esercitare in tutte le bisogne della casa; la commodità, e l'utile che da questo ne deriva. Car. 14.</p>
<p>Che la donna de' imparar lettere, dannandosi la opinione de volgari. C.15.</p>
<p>Discorso, nel quale si dimostra, tutte le donne letterate, essere state honeste, et di ottima vita: lodandosi alcune illustri donne della nostra età.  C.16.17.18.19.</p>
<p>Che si de' eleggere donna, o huomo dotto et di buona vita, che insegni alla figliuola: Car. 20.</p>
<p>Quale dottrina appartiene alla donna, e i libri, ch'ella de' leggere. Alla med. Loda della Virginità, quali veramente si debbono addimandare Vergini, et il danno et biasimo, che segue alla Donna che di lei si priva. C.22.</p>
<p>Niuna altra eccellenza ricercarsi nella Donna, fuori che la castità C. 26.</p>
<p>La cura, che de' ponere intorno a questa, e con quali modi può conservarla. C.27.</p>
<p>Quale esser debba il cibo, il vestire, et l'intertenimento della vergine alla medesima. Che la Giovane sopra tutte le cose dannose de' fuggir l'ocio. C.28.</p>
<p>Quanto la madre de' esser d'ogni tempo diligente guardiana della figliuola. C.32.</p>
<p>Dannasi l'uso d'i Belletti; e raccontasi la prudenza dimostrata da una gentildonna a un convito. Alla med. Dannasi nelle donne il giuoco delle carte, d'i dadi, et del tavoliere. Alla med. Che la madre non deve seco menar la figliuola a sollazzi, né a feste.C. 31.</p>
<p>Modi e costumi, che deve osservare il padre in trovar marito alla figliuola, e quali condizioni deve ricercar in quello. C. 33.</p>
<p>Giustina gentildonna Romana occisa da marito per Gelosia. C.36.</p>
<p>Consiglio di Platone.Alla med. Nel Secondo Libro Quello,che deve considerare la sposa prima, che ella entri in casa del novello marito. C.39.</p>
<p>Diffinizione del matrimonio raccolta da M. Francesco Barbaro. Alla med. Legge osservata da Romani sopra quelli, che senza moglie erano pervenuti alla vecchiezza  di Licurgo, e di Lacedemoni. Alla med. La moglie e il marito esser un corpo solo, di cui il Marito è capo. C.40.</p>
<p>Il dì delle nozze doversi spendere in orationi, e non in danze e conviti. C.41.</p>
<p>Due parti, che principalmente debbono trovarsi nella moglie, castità e amore. Car.41.</p>
<p>Il male che commette, rompendo le leggi del matrimonio. Alla med. Risposta d'una honesta matrona a un suo amante.C.42</p>
<p>La moglie esser tutta sottoposta al marito. Alla med. Essempi di alcune antiche, che si uccisero per serbare la castità. C.43.</p>
<p>Amore delle mogli verso i mariti. C.44</p>
<p>Historia di Gamma, che per vendicare il morto marito avvelenò se stessa, e colui, che l'havea ucciso.C.46.</p>
<p>Il marito esser l'anima della moglie, e quanto è a lei debito l'esser retta et governata da quello. C.47.</p>
<p>Con quanto studio de cercare di sempre servire, honorare, e piacere al marito, e come si può acquistar l'amore. C.48.</p>
<p>Esempio bellissimo d'una Vinitiana; la quale il marito nel letto infermo diece anni servì.C.49.</p>
<p>Che la moglie deve essere humile, e sofferir tutte le avversità, che o per cagione del marito, o di fortuna le avvengono. Alla med. Che deve tenere i suoi affanni e le miserie segrete senza appalesarne alcuna. C.50.</p>
<p>Che a luogo e tempo deve riprendere piacevolmente il marito negli errori, ne quali è incorso. Alla med. Che ella deve posponer tutte le altre attioni per servire a bisogni del marito. Alla med.  Iddio esser per tutto: e massimamente dove è la pace e la charità, la quale deve sempre trovarsi tra il marito e la moglie. C.51</p>
<p>Della Concordia, e di alcuni utili ammaestramenti insegnati ai discepoli da Pythagora. Alla med. La moglie non dovere istimare altra cosa propria, che la bontà e la castità. Alla med. Della Gelosia; e come la moglie deve schifare di non dar cagione al marito di divenir geloso;et a lei la gelosia non convenirsi. C.55.</p>
<p>Esempio d'una giovane, che per trar da pericoli il marito, consentì, che esso nella sua casa menasse da lui amata giovane. C.55.</p>
<p>Quello, che scrive Aristotele d'intorno alla cura famigliare. C.59.</p>
<p>Modo di orare, e brieve discorso per tutte le attioni, che deve tenere la maritata. C.60</p>
<p>Nel Terzo Libro Quali delli tre stati sia più grato a Dio, o il Virginale, o il matrimoniale, o il vedovile. à car.63.</p>
<p>In che guisa si deve confortar la Vedova. C.69.</p>
<p>Che la Vedova havendo figliuoli, non si dee rimaritare, ma levarsi tutta con lo spirito a Dio. C.69. Cura delle sepolture, e delle pompe, che si usano.C.70.</p>
<p>Quali esser debbano le sue orationi, e quale tutta la sua vita. C.77.</p>
<p>Parole di San Girolamo in materia di conservare la buona fama, cosa che molto alla Vedova s'appartiene.C.75.</p>
<p>Esempio di Giudith; nel quale si contiene la forma di tutta la vita della vedova. C.78.</p>
<p>Lode e della Marchesa di Pescara, et della Contessa di Coreggio. C.72.</p>
</div1>
</front>
<body>
<div1>
<head>Libro I</head>
<argument><p rend="sc">LIBRO PRIMO NEL QUALE SI RAGIONA DELLA INSTITUTION DELLA VERGINE.</p></argument>
<stage>
<p><hi rend="sc"><hi rend="italic">DOROTHEA,</hi></hi> <hi rend="sc"><hi rend="italic">FLAMINIO</hi></hi>
</p></stage>
<p><hi rend="sc">IO HAVEVA</hi> in animo di proporvi una bella materia da ragionare : ma veggendo, quanto intentamente leggete quel libro, che vi recò l'amico vostro di Leone, differendola a un altro giorno, m'è venuto desiderio di dimandarvi il soggetto, di che egli tratta.</p>
<sp><speaker rend="sc">FLA.</speaker><p>Signora Dorothea il soggetto di questo libro è non men bello, che utile: e havrei caro, che voi intendeste la lingua Latina; che anchora, che siate tale, vi fareste assai migliore col frutto della sua lettione: perché niun'altra è più convenevole alle Donne, né per aventura più necessaria.</p></sp>
<sp><speaker rend="sc">DOR.</speaker><p>Quasi, che io andava tuttavia indovinando meco stessa l'una cosa e l'altra: cioè, che'l Libro fosse scritto nella lingua, che dite; della quale siete di ogni tempo così studioso; e che egli trattasse di qualche soggetto nobile: non però mi sarei apposta, che'l soggetto  convenisse a Donne. ma di gratia fatemi partecipe di alcuna picciola parte.</p></sp>
<sp><speaker rend="sc">FLA.</speaker><p>Questo io farei volentieri: anzi vorrei, che vi portaste con voi tutto quello, che nel libro si contiene: se io non temessi, che la memoria m'abbandonasse tra via. che l'usare l'officio di Spositor di parole; oltra che è cosa, che solamente si richiede co fanciulli nelle schole: penso, che vi sarebbe più tosto di noia, che di diletto. Ma perchè sappiate la materia; esso tratta della institutione o vogliate, che io, secondo il vocabolo Spagniuolo, dica creanza della Donna: formando una perfetta vergine, una perfetta maritata, e una perfetta vedova. Di maniera, che ciascuna Donna, che osserva i ricordi di questo libro, può con molta facilità innalzarsi alla perfettione di questi tre stati.</p></sp>
<sp><speaker rend="sc">DOR.</speaker><p>Deh di gratia. se così è, non vi gravi di essermi cortese di sì bello e pretioso thesoro. Né trovate scusa di memoria: ch'egli si sa bene , quanto di questa parte, sì come di molte altre, v'è stata liberale e favorevole la Natura: né legeste mai cosa, che ella con perpetuo suggello non vi s'imprimesse nell'intelletto. Sì che aggraditemi, che io ve ne prego, di questo favore.</p></sp>
<sp><speaker rend="sc">FLA.</speaker><p>Se voi sete cotanto desiderosa d'ascoltare; io per piacervi, son contento di far prova, se è vero quello, che dite, della mia memoria. il che se fatto mi verrà, come io desidero, sia a beneficio di Lauretta vostra: se io caderò sotto questo peso, la vergogna ne verrà a voi che mi ponete adosso carico, che forse non sono atto a portare.</p></sp>
<sp><speaker rend="sc">DOR.</speaker><p>Di questo lasciate pure a me tutto il biasimo: che io vi prometto di riceverlo molto  volentieri. ma voglio, che'l ragionamento si faccia con questa conditione, che a me sia lecito dimandarvi la dichiaration di tutto quello, che io da per me non sarò bastante a intendere.</p></sp>
<sp><speaker rend="sc">FLA.</speaker><p>Dimandate pure, e interrompetemi anchora ad ogni vostro piacere: ch'io vi risponderò sempre cortesemente, e con lieto animo, per insino a tanto, che mi servirà la memoria: come che io pensi, che ciò non vi sarà di bisogno. Ma prima ritiriamoci di rimpetto a questa finestra: perciò che la piacevole veduta di questo Giardino; il quale hora rivestito delle sue spoglie, tutto bello, e tutto ridente ci si dimostra: farà me più pronto di ragionare, e voi per aventura d'udire.</p></sp>
<sp><speaker rend="sc">DOR.</speaker><p>Incominciate: che io v'attendo con gran desiderio.</p></sp>
<sp><speaker rend="sc">FLA.</speaker><p>Riputate adunche, che parlando io, parli questo libro.</p></sp>
<sp><speaker rend="sc">DOR.</speaker><p>Anzi io istimerò, che questo libro sia mutolo, et che in sua vece ragioniate voi: sì come quello, che se pure esso parlasse, solo (rispetto a me) intendete il suo linguaggio.</p></sp>
<sp><speaker rend="sc">FLA.</speaker><p>Bella materia, come io dico, Signora Dorothea, è quella, della quale volete, ch'io vi ragioni: perciò che niuna cosa al riposo de mortali è più necessaria, che insegnar virtù, e honesti costumi alla Donna; in tutti i bisogni della vita compagna perpetua dell'huomo: quando si vede, che l'amicitie, e gli amori, che nascono infra i buoni, sempre durano; ma tra i cattivi hanno termine in breve tempo. Onde è detto non senza cagione da un gran Philosopho, che quelle città, nelle quali si trova poco buona la disciplina delle femine; sono d'una gran parte di felicità prive. Et certo non può esser maggior miseria, di quella, che è a dover viver tutto lo spatio della vita, che c'è conceduta da Dio, insieme con la compagnia d'alcun malvagio.</p>
<p>Il che se meritamente disse quel savio huomo delle città; più convenevole si può dire d'una casa privata: perchè quando le cose private vanno male, non possono caminar ben le publiche. Molti hanno scritto diversi libri, insegnando il modo di conoscere un cavallo, di domarlo, e di governarlo; ma come si debba allevare, accostumare, e ammaestrare una femina, nessuno fino a qui (fuor che questo autore) ha mosso la mano a scrivere. Forse perché stimano alcuni dotti huomini, che si leggano più volentieri le cose dilettevoli, che le utili; o che maggior utilità porga al mondo l'uso del cavallo, che della Donna. ma non credo io, che alcuno sia di così povero giudicio, che a questa sciocca opinione s'appoggi: perciò che noi tutti nasciamo di Donne, viviamo con Donne, e senza Donne non si possono conservare, né ben reggere le nostre sustanze. In cotal guisa la maggior parte della tranquillità, e all'incontro d'i disturbi delle cittadi e delle famiglie deriva pur dalle Donne. Appresso, que libri, che ci recano maggior profitto, dilettano etiandio molto più gli intelletti sani: e di coloro, che nel leggere apprezzano più il diletto, che quel che giova, è da farne poca stima: perchè essi sono simili a quelli, che tengono più caro il vetro, che le gemme. Molti anchora hanno insegnato con gran diligenza a coltivare i terreni, pretermettendo questa parte: quasi, che più si debba prezzare il vivere, che il ben vivere. Dovendo io adunque dar principio a questo utile ragionamento, dico, che a voler, che l'huomo riesca perfetto in alcun'arte, necessaria cosa è, che a quella dia   opera da fanciullo: però fu opinione d'alcuni, che l'Oratore s'incominciasse a formar dalle cune. Onde sì come a un povero artefice suol parer molto tardo quel giorno nel quale egli dee ricevere il premio delle sue fatiche; ed al pupillo desideroso di vivere a suo modo, assai rincresce aspettar la venuta di quell'anno, che apporta fine al noioso imperio d'i severi tutori: così debbiamo noi giudicar, che tardi ogni tempo, in cui s'incominci a spargere il seme pretioso della virtù nel petto de nostri figliuoli. e per qual cagione credete voi, che questo Alloro, che c'è qui innanzi, sia cresciuto così bello e così diritto; se non perchè allhora, che esso era picciola verga, fu dallo apoggio, che gli fecero le vostre mani, maestrevolmente ritenuto e sostentato? Similmente il cane corre audace nelle selve, che da picciolo fu avezzo a latrare alla pelle dell'Orso, del cinghiale, e d'altro sì fatto animale postagli innanzi. È adunque mestiero, Signora mia, che questi esempi con tanto maggior cura si osservino dal padre della famiglia in ammaestrare la figliuola; quanto hanno più di bisogno gli huomini d'una femina ben creata, che d'una pianta cresciuta dirittamente, o d'un cane eccellente in caccia. Piglierà adunque il principio non pure dagli anni teneri, ma anchora dal latte istesso: il qual latte vorrei, che in quanto fare si potesse, fosse della propria madre: perciò che di qui tra lei e la figliuola quasi sempre maggior charità e amore ne segue e lasciando stare, che nessun'altra, fuor che la madre, ha parte di tal nome; del quale le fanciulle  sogliono volentieri battezar le Balie; sì avviene egli, che pare a ciascuna assai più vera figliuola quella, che essa non solo ha portata nel suo corpo, e d'indi con la dura legge del nascere, partorita; ma bambinetta fu dolce peso delle sue braccia, fu nudrita col suo sangue, posta a dormire, vegghiata, accarezzata, e trattenuta con quei dolci allettamenti, che senza amore non altro, che freddamente, e con poca cura si possono usar dalle Balie. Questo all'incontro è cagione, che la figliuola ama con più caldo zelo la madre: il qual zelo accesso in lei nel semplice e tenero petto, negli anni poi della ragione arde con maggior fiamma: considerando essa le fatiche e gli affanni portati e sostenuti per lei. Ma non veggiamo noi animali bruti; come sono i Leoni gli Orsi, e altre crudeli e rapaci Fere; amar con tanta tenerezza gli huomini che gli hanno allevati, che per loro non ricusano di morire? Che adunque pensaremo, che far debba la creatura dotata della ragione? Avviene più oltre, che non solamente l'amore, (il che da se stesso è assai) ma a un certo modo anchora la inclinatione delle nature, et i costumi s'asciughino col latte. e di qui è, che spesse volte si veggono figliuoli di madri honeste riusciur dishonesti, et disimili da padri loro: et molti se ne maravigliano per non intendere di quanta importanza è il latte. Però si legge appresso Gellio quella bella ammonitione di Favorino: che ogni gran matrona dovrebbe lattar con le proprie mammelle i suoi piccioli figlioletti: né senza cagione è in bocca de volgari, che certo huomo, per haver preso il latte da una Scroffa,   in modo amò sempre il fango, et le brutture della terra, che godeva di rivolgersi per quelle; et starvi dentro tutto il suo tempo. Et è cosa vera, che'l capretto nudrido del latte della pecora, crea i peli dei naturale più teneri: et all'incontro l'agnello se è nudrito dalla capra, gli fa più duri anchora nelle piante ha più forza l'humore e la conditione del terreno, che non ha i seme. Deh di gratia per qual cagione si rimangono le nobili Donne da questo primo così debito et pietoso ufficio verso i figliuoli? Per poco amore io non credo; perchè niuno amore è simile a quello della madre: né alcuna può esser di così fiera natura, ch'ella habbia in odio le sue carni. altramente sarebbe in questo la Donna superata dalle Bestie: le quali amano i parti loro, gli nudriscono, ed allevano con tanto amore, che mai non si allontanano da quelli insino a tanto, che conoscono, che essi hanno bisogno dell'opera loro. Partorisce l'orsa i suoi figliuoli, quasi massa di carne senza perfettione alcuna: et con la lingua, a ciò efficace istrumentto dalla natura conceduto, a poco a poco gli va formando, di maniera che non pur madre, ma artefice di quelli merita esser detta. ma la donna, amorevole ed humana, i suoi di latte non degna; forse parendole questo ufficio servile, o perchè teme di non offender la morbidezza della persona, o almeno per fuggire la fatica? A me pare ciascuna di queste cagioni assai leggiera. Perchè se ella terrà, (come ben diceva quella Illustre Cornelia madre d'i Gracchi) che'l maggior thesoro della casa sieno i suoi figliuoli: giudicherà anchora, nessuna fatica esser più cara né più lodevole, di quella, che si  pone d'intorno alla cura et governo di essi. ed il lattare non solo non offende; ma giova anzi il contrario facendo , avviene, che nel seccarsi del latte, spesso la donna in qualche infirmità incorre. Provide la maestra natura alla nudritura de fanciulli, convertendo con maraviglioso artificio il sangue in latte, affine che quello aspetto non spaventasse: e volle, che i primi alimenti si prendessero da quello istesso, onde essi sono formati: e le madri ciò a loro bambinetti ricusando, penseranno di non peccare? Pecca invero chi toglie quello d'altrui: né cosa è più propria, né più convenevole, che se conceda a figliuoli, che la medesima sostanza, della quale sono formati.</p></sp>
<sp><speaker rend="sc">DOR.</speaker><p>Tale opinione fu sempre lodata da me: ma la consuetudine d'hoggi dì è in tutto contraria.</p></sp>
<sp><speaker rend="sc">FL.</speaker><p>Se io Fossi Principe, farei una legge, per la quale tutte le Donne fossero costrette à lattare i loro figliuoli, ma perchè lo errore confermato per lunga usanza è difficile a emendare: e molte cose si seguono, non perchè noi sappiamo, che elle stiano bene, ma per essere introdotte dall'uso: poi, che le Gentildonne abhorriscono questa opera di pietà; pongano almeno ogni dilingente cura in trovare una Balia, degna a cui si debba commetter l'ufficio di tanta importanza: nella quale le parti principali, che si ricerchino, siano la bontà, e la sanità: atteso, che dalla sanità della Balia depende anchora la sanità della fanciulla: con ciò sia cosa, che essendo altro il latte, che sangue; se questo è da qualche infirmità corrotto; per la bocca di lei entrando, si sparge per tutte le parti del corpo, e produce effetto simile a lui. Quella cioè la   bontà è necessaria: perchè quando l'animo della nudrice è offeso da qualche vitio, oltra che gran parte di quel vitio si beve col latte, egli a guisa di peste che da una ad altra persona s'avventa, ne infetta l'animo similmente della fanciulla. Onde volendo Didone biasimar Enea di crudeltà, dice, che le Tygri gli havevano dato il latte. Et di vero i petti teneri sono, come le spugne, le quali asciugano così le acque dolci, come le amare: e sì come il vaso conserva lungamente l'odor di quel liquore. che da prima gli fu sparso dentro: così incontrario difficilmente si possono lasciar quei costumi, che si appresero dagli anni primi. Noi veggiamo molte volte di alcun segnalato diffetto, che si vede nella età matura, renderne la origine alle balie: et meritamente con più merito si dovrebbe di ciò incolpare la madre, la quale nella cura di che parliamo, non hebbe quella piena consideratione, che è mestieri di havere. Alcune hanno riguardo al paese: e sogliono far tra loro gran differenza, che la Balia sia nasciuta più in una che in altra città, o contado o castello. la qual differenza è tuttavia vana: perchè non sono i paesi cagione né della virtù, né del vitio, ma la buona, o la cattiva creanza, e così medesimamente o la buona, o la non buona volontà di chi vive in quelle: altramente seguirebbe, che la giustitia dovesse delle scelleratezze, che si commettono dagli huomini, punire i luoghi et non gli huomini. Aggiunta adunque a queste due parti nella Balia l'abbondanza del latte, altro in lei desiderar non si deve: perchè essendo ella femina, come s'è detto, di bontà; sarà necessariamente sobria, modesta, amorevole, e attenderà con diligenza alla sua cura </p></sp>
<sp><speaker rend="sc">DOR.</speaker><p>Bello è questo primo avvertimento, e tanto più necessario, quanto alcune vi pensano meno.</p></sp>
<sp><speaker rend="sc">FLA.</speaker><p>Tolta, che sarà la fanciulla dal latte, e saprà favellare, e mover con fermo passo i picciol piedi, ci restano di molte considerationi, le quali importantissime tutte sono. Et per incominciar dalla prima, debbono essere i primi giochi con le fanciulle della sua età, sempre trovandosi a quelli presente o la madre, o la Balia, o altra femina grave di anni e da bene: la quale questi giuochi vada a poco a poco ristringendo, e ombreggiandole sotto quelli la honestà e la virtù. non si lasci conversar con fanciulli maschi: con ciò sia cosa, che oltra che molto nuoce avezzarla così tosto a dilettarsi del nostro sesso; noi solemo naturalmente amar lungo tempo coloro, con i quali habbiamo havuto le nostre prime domestichezze et i nostri primi sollazzi essendo fanciulli. il che molto più avviene nelle femine; le quali, per dire il vero, sono di più debole complessione, che non sono gli huomini: e se per aventura in quella età s'appiglia amore; egli da poi fa così salde radici, che non se ne può levare.</p></sp>
<sp><speaker rend="sc">DOR.</speaker><p>Né questa certamen te è parte, che si debba trappassare con gli occhi chiusi.</p></sp>
<sp><speaker rend="sc">FLA.</speaker><p>Vorrei per la seconda consideratione, che questi giuochi puerili fossero di qualità, che contenessero in loro quasi uno abbozzamento di tutta la vita, che dee tenere casta e virtuosa Donna. però rimosse da lei quelle sciocche imagini, che si costumano per ogni casa, vestite ed adorne di gemme e di vari panni: le quali appresentano certa somiglianza d'Iddoli: consiglierei, che in iscambio di quelle le si ponessero tra le mani gli   strumenti di tutte le bisogne della casa, in certa picciola forma, come li veggiamo, in legno, e in diversi metalli, ridotti. Perciò che dove l'uso di quelle insegna alle fanciulle prezzar gli ornamenti e le pompe, accrescendo il desiderio, che porta seco dalle fasce naturalmente ciascuna femina: la consuetudine di quest'altri sarà cagione, che esse impareranno con diletto ed il nome, et l'ufficio di ciascaduno. Oltra di questo le favole, delle quali è così vaga la semplice fanciullezza, non siano tali, quali sogliono communemente raccontar le femine semplici e di grossa pasta: ma honeste, ingeniose, ed esemplari: sotto il piacevole fingimento di queste quando risvegliando la fanciulla nell'amor di Dio, quando accennandole la riverentia, che si dee alla madre, e quando una virtù, e quando un'altra discoprendole colei, che è posta, quasi accorta e diligente Architetta, alla cura di tanta fabbrica. Segue la terza e maggior consideratione: la quale è, che non solo dobbiamo guardarci di fare alcun'atto men, che honesto, in presenza delle vostre figliuole; ma di dar parola né lasciva, né inconsiderata: perchè sì come esse sono atte a imprendere con poca fatica e quelli et queste; così ad ogni tempo ne fanno di loro memoria con dolce diletto conserva. ed avviene che non solo le cose per lungo uso vedute, e ascoltate ci dimorino nella memoria, come io dico, ma, che anchora non vi pensando noi, ci escano fuor di boccha, ed in opera le mettiamo: e tanto più le cattive, quanto la natura humana è più inchinata al male, che al bene. Né si segua in ciò il costume dannoso d'alcuni imprudenti: i quali hanno caro, che la figliuola  dica spesso o motto o parola ripiena di dishonestà; e riputandola accorta, alhora con le risa la basciano e l'accarezzano molto: non si accorgendo, che ella tanto più se gli fa famigliari, quanto conosce, che'l padre ne prende piacere, e la lauda: e col tempo viene a formare un' habito, che non pure è difficile, ma impossibile a mutarsi. Deh dubitiamo noi, che i nostri figliuoli debbano esser troppo tardi alla cognitione del male: la qual cognitione trahemo tutti generalmente della origine di questa carne? Certo no: perchè gli effetti si dimostrano in tutto contrarij. Onde, sì come veggiamo fare in <hi rend="sc">VINEGIA</hi> ai Maestri delle Navi; i quali havendo a formare di molti legni un Corpo solo che stia sopra l'onde, congiungono insieme una tavola con l'altra con maestrevole intessitura; e questo non bastando, pongono tra le commissure dei legni canape in molta copia, di maniera, che alcuna apritura non vi rimanga; in ultimo ricoprono tutto quel corpo di tenacissima pece, affine, che l'acqua non possa da niuna parte entrar dentro: così dovrà far ciascun padre nel faticoso componimento dell'animo della figliuola. Considerando, che questo corpo mortale, è a guisa di Nave posta nel mare di molte sceleratezze: le quali perchè non possano penetrar nella parte interna (che è esso animo) in modo, che si sommerga in quelle, bisogna chiuder loro tutte l'entrate. Il che si farà, allontanando dagli occhi e dalle orecchie della fanciulla, quanto si può, il vitio. E quando avviene, che ella dica parola sozza, o  vituperosa, di subito ne venga ripresa dal padre, dalla madre, o dalla Balia, che le si trova presente, facendolesi avedere, quello non esser detto, che si convenga alla buona fanciulla. Così se dimostrerà costume alcuno vitioso, s'usi simile effetto, minacciandola con destra maniera: talmente, che ella tema di commettere, o di dir cosa, per la quale da poi sia costretta a piangere. Similmente nelle cose ben dette, e fatte con bel costume, si dee accarezzarla, e dimostrarsele grati con qualche picciol premio le insegnerà a poco a poco havere in odio il vitio (posto, che ella anchora non lo conosca) ed amar  le virtù. È da riprender sopra tutto ne padri e nelle madri la troppa affettione; per la quale concedendo alle figliuole quello, che non si deve, sono dapoi cagione, che trabocchino in quello, che non conviene. Però dee il padre riputare, che la sua casa sia simile a una Republica: se non in quanto nella Republica molti hanno insieme il governo; ed egli è solo Principe della sua famiglia. Havendo adunque la persona del Principe, anchora se gli richiede, che usi ufficio di principe; il quale è di dimostrarsi giusto egualmente verso ciascuno: ma non deve però usar tanta severità ne figliuoli, che non si ricordi d'esser padre, né tanta benignità, che si dimentichi d'esser Principe: ma bisogna anchora tenere tra l'uno estremo e l'altro un certo mezo,  per il quale sia di pari tenuto et amato. Et se è da peccare in uno di questi due; è men dannoso peccare nella severità, che nella piacevolezza: perchè questa corrompe, e quella ammaestra. Dell'una il figliuolo (respinti, che sono que primi empiti, e ammorzati que primi ardori giovanili) sente doppio obligo al padre, havendo da quello ricevuto non solo l'essere, ma il buon essere. dell'altra, quando ci incorre nelle miserie, gli da carico, e si lamenta, che da fanciullo gli concedette troppa libertà. Et di qui avviene, che molti essendo condotti al supplicio, ne rendono la colpa al padre. Adunque è utile, che la figliuola spesso pianga e s'attristi essendo fanciulla, perchè ella possa ridere e viver lieta, quando sarà attempata.</p></sp>
<sp><speaker rend="sc">DOR.</speaker><p>Per certo non si dovrebbe fare altramente.</p></sp>
<sp><speaker rend="sc">FL.</speaker><p>Tirate queste prime linee, veggiamo di ombreggiare e di colorire il nostro dissegno. Come la fanciulla sarà pervenuta in età, atta a imparare lettere (il che sia secondo alcuni Philosophi nel settimo anno, e secondo alcuni altri nel quarto, o nel quinto, e più e meno in quanto che si trovi l'intelletto capace) voglio, che alhora il padre consideri in lei due fini: l'uno la religione, e l'altro il governo della casa: e secondo questi due fini s'affatichi di fare, ch'ella si ammaestri nelle discipline virtuose, negli esercitij, che convengono a chi ha ad essere Donna di famiglia. Nelle discipline porremo la cognition di Dio e dell'honesto; quella pertinente al componimento del'anima, e questa alle attioni del corpo. Negli esercitij si contenirà il governo e i lavori. Del governo si   parlerà distintamente nel formare della maritata. i lavori saranno hora i primi, nei quali porremo mani. Ma prima etiando, ch'io di queste Ragioni, voglio dirvi, che due cose ricercherei nella mia fanciulla, timidità e vergogna: le quali habbiamo a esser quasi base e fondamento di tutta la fabrica delle virtù, in che noi intendiamo disciplinarla: e senza queste è da credere, che tutto lo edificio rovinerà; in modo, che ci bisogna principalmente in lei l'una e l'altra piantare, accrescere, e fermarla di tempo in tempo. Vengo ai lavori. Voi dovete, Signora Dorothea mia, sapere, che'l lavoro delle Gentildonne antiche era il filo e la lana: due cose di grande utile alla conservatione, delle famiglie. Hoggi dì sono ambedue rimase alle femine di basso grado: col picciolo guadagno delle quali sostengono assai debolmente la loro povera famigliuola. O ventosa vanità, o delicatezza dannosa delle Nobili del nostro secolo: poi, che queste recano a vergogna quello, che in tutte le età fu di sommo honore e di riputazione alle Donne d'alta fortuna, e celebrate per molte virtù. Ridotto tutto lo Impero del mondo sotto la podestà d'Augusto, non hebbe questo prudente e lodatissimo Imperatore, per cosa vile, che la figliuola e le nipoti nei lavori della lana si esercitassero. Era etiando costume di tutte le Romane, il giorno, che nella casa del novello sposo si trasferivano, in quella seco portare il fuso e la rocca: toccando le foglie della porta con certa quantità di lana, di essa, a guisa di ghirlande, la coronavano. Era Tanaquil, moglie di Tranquino Prisco,  adorata per Dea, non per altra cagione, se non perchè vivendo fu la lana continuo lavoro delle sue mani. e la sua statua si rappresentava con una rocca in mano, per esempio di industria a tutte le Donne. Né è da tacere, che essendo il figliuol di Tarquino insieme con gli altri giovani venuti d'improviso a Roma, per terminar la contesa, che essi havevano con Collatino sopra la castità delle mogli; doppo la haver ciascuno trovata la sua in conviti e danze, trovarono nel fine Lucretia, che sedendo in mezo delle sue ancelle dava intentamente opera a questi lavori; havendo comparita a ciascuna la parte sua. Et volendo Terentio dimostrare una fanciulla modesta e pudica, dice che ella con la lana e con la tela il suo vivere procacciava. Né penso, che molto importi, che più o lana o lino si lavori: quando ambedue appartengono parimenti agli usi necessarij del vivere; e furono sempre honestissima fatica delle Donne di valore. Anna moglie di Heleane tesseva con le proprie mani tutte le camiscie, che'l suo figliuolo Samuele portava. E la casta Penelope, Reina de gli Ithachi, col tessere della sua lunga tela ingannò vent'anni la vana aspettation di coloro, che le sue nozze sollecitavano: doppo i quali ritornò a lei il suo caro e desiderato marito. Che dirò delle Reine di Macedonia, e di Epiro; le quali tessevano anchora elle, e cuscivano le vesti de' imariti, de' fratelli, de' figliuoli, e de' parenti loro? Che di Alessandro Magno, il quale alle Reine di Persia alcune, fatte pur dalla madre e dalle sorelle, ne dimostrò? Odo, che la Reina Issabella moglie   di Ferdinando, volle che quattro sue figliuole (che tante ve n' hebbe) sapessero filare, cucire, et raccamare eccellentemente: delle quali le due prime furono Reine di Porthogallo; la terza Reina di Spagna, madre del presente Carlo imperatore; e la quarta Reina d'Inghilterra, Donna di Henrico ottavo. Et certo i lavori di mano sono necessarij non solo alle Donne private, ma anchora alle Principesse e alle Reine: e tanto più à queste, quanto manco esse sentono la gravezza delle cure famigliari. Perciò che che faranno elle? Consumeranno sempre le hore tra la moltitudine delle damigelle e de' Cortegiani? Quali ragionamenti faranno i loro ? Parleranno sempre di motti e d'argutie? O pure novelleranno ? non havranno questi ragionamenti mai fine? A' che daranno mai opera? Penseranno mi risponderà alcuno. I pensieri feminili sono per lo più veloci, instabili, leggieri, erranti, e non sanno dove fermarsi. leggeranno. ottimo esercitio, al quale primieramente debbono indrizzar l'animo. Ma sempre non si può leggere: e lo stare in ocio, come più innanzi si dirà, è cosa, tanto dannosa, che nulla più. Né debbono imitar le femine di Persia: le quali tra il molto numero degli Eunuchi sedendo, in conviti, in canti ed in continui piaceri e lascivie ne menavano i giorni: i quali piaceri, per ischifar la satietà, si mutavano in diversi modi, ed il fine dell'uno era il principio dell'altro: né però con tale varietà potevano contentar l'animo: con ciò sia cosa che questo non è il suo vero cibo. Di qui egli sempre alcuna nuova cosa desiderava: à guisa di uno, che  volendosi vestire d'i panni d'altrui, doppo haverne provati molti di diverse qualità e misure, non ne trovando alcuno, che gli stia bene, quando torna al primo, e quando all'ultimo; ed in fine, gli danna tutti. Ma gli honesti lavori sempre dilettano, e doppo le fatiche sono i riposi più grati. Conchiudo, che le nostre Donne non dovrebbono disprezzar quel lavoro, che alle passate è stato in ogni tempo, come s'è veduto, d'honore. Ma poi, che questo buon costume insieme con molti altri è corrotto, tornando alla mia fanciulla, sappia almeno cucire e raccamare bastevolmente.</p></sp>
<sp><speaker rend="sc">DOR.</speaker><p>Lascisi pure, Signor Flaminio, il lavoro della lana e del filo alle povere femine: ed alle Donne ricche, et nobili rimangano questi due. E seguitiamo il proverbio: il quale è, che all'huomo la penna, ed alla Donna s'acconviene l'aco.</p></sp>
<sp><speaker rend="sc">FLA.</speaker><p>Io per me non so tutti i lavori, che vi s'appartengono; ma consiglio bene, che niuno si lascia dietro. E vorrei appresso, che non solo questa fanciulla s'addestrasse nelle facende particolari della casa (che molte ne sono) sì come adornare una camera, acconciare un letto, far che tutte le masseritie famigliari siano divisate con ordine ed a luoghi loro, in modo, che paia, che tutta la casa da ogni parte goda, e sia piena d'allegria: ma etiandio della cucina, imparando il modo di cucinare e di ordinar le vivande: le quali vorrei, che per la maggior parte fossero curate et amministrate da lei. Perciò che ci sono sempre più grati quei cibi, che vengono dalle mani delle nostre o sirocchie, o mogli, o figliuole, che habbiamo, che non   sono quegli altri, che vengono dalle santi. Ben so io, che alcune delicate Madonne si faranno beffe e mi scherniranno (se questi ragionamenti pervenissero alle orecchie loro) ch'io voglia occupar nella cura della cucina le loro figliuole. Ma quelle solamente, che stimano più bella loda, che le figliuole imparino, come si compongano i belletti, che questa parte non solo commoda, ma necessaria in ciascuna casa; perciò che il tutto si fa sempre con più ordine, con maggior nettezza, e con minor spesa, ed etiando con più cura, essendo diviso e apprestato o dalla madre della famiglia, o dalla figliuola. Ma veggiamo hoggi mai a quello, che importa più.</p></sp>
<sp><speaker rend="sc">DOR.</speaker><p>Veramente non è cosa necessaria nella casa, nella quale alla Donna non convenga di metter mano.</p></sp>
<sp><speaker rend="sc">FLA.</speaker><p>Quanto alle discipline della fanciulla; che quelle sono che appartengono all'animo, havendo fine, come s'è detto, la religione; Signora Dorothea mi trovate contrario alla opinione di molti. Si suole dal volgo communemente havere in sospetto le Donne letterate; come che alla malitia naturale se ne aggiunga l'artificiale. Quasi, che medesimamente non si debba havere in egual sospetto gli huomini; se avviene, che allo ingegno maligno s'accompagni l'astutia, che si apprende dalle dottrine. Ma tale è la conditione de mortali, che'l bene non si sa, se egli non viene insegnato; ed il male, se bene altri ce'l cela, non si può nascondere: perciò che esso in ogni luogo è presente, da se medesimo si dimostra, ed ama di farsi vedere. Questo mondo è simile a un bosco oscurissimo e pieno  d'ogn'intorno di tesi lacci; nei quali noi ciechi ed ignoranti del nostro bene, c'inviluppiamo di volontà. Né veggiamo altro lume, se non quanto si ci dimostra dal raggio della Divina bontà; il quale sgombrando le nostre tenebre, ci apre gli occhi, et c'insegna per molte vie, come habbiamo à uscire e guardarci da questi lacci: né c'è la migliore di quella delle scritture: nelle quali, sì come il Sole riluce nel Cielo, così risplende la luce della virtù. Confesso essere alcune dottrine vane, le quali sono tenute sciocchezze appresso Dio. Ma la dottrina, che io giudico necessaria à tutti gli huomini ed à tutte le Donne, è sana e casta; quella, che ammaestra e non corrompe; quella, che porge l'armi della continenza e non della prodigalità; della ragione e non degli appetiti; e togliendo all'un sesso ed all'altro la cognitione, che io dico, è come disarmare un soldato, e lasciarlo in potere de suoi nimici. Ma se aviene, che noi teniamo, che'l sapere sia di danno alle Donne, bene sarà di ridur le nostre figliuole nelle solletudini delle ville: e se si scopre in esse alcuna favilla d'ingegno, offuscarla, ammorzarla; e far quelle, per dirlo in una parola, d'animali dotati della ragione, divenir bestie senza intelletto. Ricordami haver letto, che Aristotele dimanda, donde procede, che i Musici, che sono condotti per prezzo nelle feste, siano communemente huomini lascivi, vani, e di niun valore. Risponde, che conversando essi di continuo fra i conviti, e fra i piaceri; né essendo chi insegni loro i precetti della Philosophia; né meno havendo occasione di veder gli huomini  alhora, che sobriamente vivono, non sanno anchora tenere altra vita di quella, che hanno veduta ed imparata per lungo uso. La qual risposta mi move à fare uno argomento fortissimo ed approvato dalla esperientia; e questo è, che niuna Donna fu mai impudica, se non o per non sapere, o per non considerare, quanto bello e pretioso thesoro sia la castità, e come privandosi di questa, priva se medesima d'ogni bene; anzi insieme col suo honore uccide la propria vita: con ciò sia cosa, che dalle lettioni delle buone lettere, s'impara à sprezzare il vitio, et si scorge la via, ch'a buon fine dirittamente conduce. Il che conoscendo et havendo innanti la Donna, è impossibile, che si lasci trasportare à commettere effetto, che manchi il candore della bontà: o se pure per diffetto di questa carne inferma trasportata vi viene; pensi tra se stesso ciascuno, quanto tanti buoni ammaestramenti, che si contengono in varij libri, non l'havranno potuta ritar dal male; quanto meno senza si fatta cognitione sarebbe rimasa d'involgervisi, e d'abbracciarlo. Et se io voglio ripigliare in questo luogo gli esempi delle passate età, non troverò gran fatto, che veruna femina dotta sia stata impudica: anzi si vedrà chiaramente, che la maggior parte d'i vitij d'i tempi andati, e d'i presenti, sono in tal sesso proceduti e procedono dalla ignorantia: dico ingnorantia, per non haver queste letti quei nobili ricordi, che della Castità, della Honestà, della Modestia, e del vero ornamento delle Donne hanno lasciato scritti molti santi huomini, e savi Philosophanti. Che se letti gli havessero; mi giova credere,  che non havrebbono molte di voi data si larga materia a Poeti Tragici e Satyrici di scrivere con si accurata mano tante carte in biasmo vostro: perché ciascuna si saria contenuta tra i confini dell'honestà. Potrebbono per aventura addurre alcuni in contrario delle mie ragioni di tutto il numero delle famose antiche due, o tre dotte ed impudiche: come Sapho, che tanto lascivamente amò Phaone; Leontia concubina di Metrodoro; e Sempronia, da Sallustio lodata in un medesimo tempo di lettere (che ella era dotta nelle Greche e nelle Latine) e biasimata d'impudicitia. Quasi che io allo' ncontro di queste tre non possa addurre un numero quasi infinito di quelle, che col mezo della dottrina pervennero a grandissima perfettione di virtù e di bontà; né solamente delle nostre, ma delle Barbare anchora. Ma prima, che io venga a questo, è da rispondere alle oppositioni di costoro. E dico, che alcuni autori degni di fede affermano, che la Sapho di tanto grido nella Poesia, non fu quella, che amò Phoene; ma un'altra non manco nobile di dottrina, che di bontà di animo: e Leontia non entrò dotta nella casa di Metrodoro, ma da lui apprese la dottrina, la quale fu Epicurea, cioè maestra e conceditrice de' diletti mondani. Sempronia altra virtù non havea imparata, che l'arte del dire: la quale senza le ottime discipline e la vita buona è dannata da chi ne scrisse. Ma s'io fo venire innanzi la gloriosa schiera delle Donne dotte e caste; vi si mostrerà prima Cornelia madre d'i Gracchi: la quale oltra, che fu esempio di dottrina e di castità, fu anchora maestra   de' suoi figliuoli. Seguirà da poi Lelia, Mutia, e Portia di Bruto; la quale raccolse assai gran parte del senno di quel gran Catone suo padre. Verrà appresso Cleobolina, di Cleobolo uno de' sette savi della Grecia, figliuola: questa visse così intenta alle lettere ed alla virtù, che tenendo a vile tutti i piaceri di qua giù, morì con la corona della virginità. Il cui bello esempio seguitando la figliuola di Pythagora, doppo la sua morte fu eletta a legger nella schola del padre ed insieme preposta a tutte le Vergini. Di questa disciplina Theano Metapontina meritò d'esser lodata non meno per scientia d'indovinare, che per eccellentia di castità. Leggesi anchora, che le dieci sibille furono vergini: et vergini furono parimente Cassandra e Crisse indovinatrici: l'una ripiena dello spirito d'Apollo, e l'altra di Giunone. Ed era la virginità a tutte si fatte femine quasi proprio e spetiale ornamento. Lasciarò da parte Phemone inventrice del verso Heroico: Hortensia figliuola di Hortensio, Donna di tanta honestà, e di eloquentia in modo simile al padre, che ella hebbe una Oratione dinanzi a i Triumviri in materia del suo sesso: e questa Oratione la seguente età non solo conservò a maraviglia ed honore di eloquentia feminile; ma leggevasi etiandio nelle schole, come le Orationi di Cicerone e di Demosthene. Trapasso similmente Adesia Alessandrina per virtù et costumi tenuta a miracolo del suo secolo: Trapasso Corinna figliuola di Archidoro giovane ripiena di castità e di prudentia; e tanto eccellente nella Poesia, che cinque volte, contendendo con Pindaro, lo superò; Ne parlo di Erinna Teia, a tempi di Platone nella maestà del verso Heroico tenuta eguale a Homero; che è pareggiato ad Apollo. Et chi non ha letto di Paula moglie di Seneca; la quale fu emula non solamente della dottrina del marito, ma anchora d'i costumi? Chi non ha udito ragionare di Pola argentaria di Lucano; matrona di tanta dottrina e di sì vivo giudicio, che più volte aiutò il marito nel componimento de suoi versi; ed il suo Poema delle guerre civili tra Cesare e Pompeo doppo la morte di esso Lucano corresse ed emandò; non meno acquistando insieme lode di bellezza, che di castità? A chi non è noto il nome di Zenobia specchio d'ogni bel costume: la quale non solo nella lingua Greca e nella latina fu dotta, ma etiandio scrisse Historia. Che dirò io delle nostre christiane? Incomincierò da Tecla Discepola di san Paolo; o da Barbara, di cui fu Maestro Origene? O pure da Catharina figliuola di Costo Re di Alessandria; la qual vinse disputando tanti dotti ed eloquenti Philosophi? Hor non si leggono a nostri di molte epistole della beata Catherina da Siena, Vergine di sommo pregio? Nelle quali si vede rilucer purità di santissimo animo. Nella età del glorioso Girolamo tutte le Sante Donne erano altresì dotte. Onde molte sue belle ed eleganti epistole si veggono scritte a diverse donne; molte etiandio a diverse Sant'Agostino, Sant'Ambrogio, e Fulgentio: ne scrissero. Ma per venire alla età nostra, ho udito affermare, che le quattro figliuole della reina Issabella; delle quali ho detto innanzi, furono anch'elle molto letterate.   Et raccontasi, che la Reina Giovanna, madre del Sovradetto Carlo Imperatore, rispose d'improviso a tutte le orationi latine, che si sogliono dagli Imbasciadori per le città dinanzi ai nuovi Prencipi haver con eloquenza più che virile. Il simile della loro Reina, sorella di essa Giovanna, favellano gli Inglesi; ed altrettanto ragiona ciascuno delle altre due, che morirono in Portogallo. Et se gli si convenisse, Signora Dorothea, doppo le Reine nominar le private; non vorrei tacere <hi rend="sc">CASSANDRA FEDELE </hi>della mia città: la quale pudica Donna, fu talmente dotta, che più volte disputò publicamente con grandissimo honore. Et fra le epistole del Politiano una ve ne ho già letta scritta a lei: nella quale quel chiaro huomo dimostra, quanto istimasse le sue virtù: e 'l simile vi posso dire della Mag. <hi rend="sc">EURIDICE BARBARA</hi>. Ma che bisogna discendere alle private, havendo innanzi due Illustri essempi l'uno della <hi rend="sc">S. VITTORIA </hi>Colonna <hi rend="sc">MARCHESA DI PESCARA </hi>, et l'altro della <hi rend="sc">S. VERONICA </hi>Gambara Contessa di Correggio; ambedue dotte nelle humane e nelle divine lettere, ed ambedue essemplari di religione e di castità parimente? Io vidi in Melano la Signora ANNa, Sorella del Reverendissimo Cardinal Morono Legato di Bologna, e già figliuola del valoroso Signor <hi rend="sc">GIROLAMO</hi>, che fu Governatore di quello stato: la quale al presente, moglie del Conte Massimiano Stampa Marchese di Soncino, è (per quanto io n'odo per fama) Donna di tanta virtù, che questa sola basterebbe a far la nostra età. Vi vidi le sue due sorelle, la S. HELEONORA, già moglie dell'Honorato cavaliere il Signor Girolamo de' Botti, ed hora vedova di somma virtù ed honestà, e la moglie del Signor Cateliano Galerato, a lei in ogni cosa eguale. In Pavia udì anchora ragionare della S. GIULIA consorte del conte Scaramuccia Visconte, la quale fu figliuola di Alphonso pur de Visconti, già in Melano cavaliere di molto nome. Costei è lodata di virtù, di bellezza, di honestà, e d'ogni gentil costume. Né minor laude udì dare alla <hi rend="sc">S. OTTAVIA BAIARDA DI BECCARIA</hi>, giovane di tanta bellezza, che poche altre si possono comparare a lei, et di tanta eloquentia, che tutti i virtuosi Signori et gentilhuomini che passano quel paese, non se ne sanno dipartire; tratenuti dai suoi accorti et dolci ragionamenti. Raccontano appresso alcuni gentilhuomini miei amici la <hi rend="sc">S.HIPPOLITA GALLARATA </hi>esser Donna di valore quasi sopra humano: et nella <hi rend="sc">S.EUFROSINA VISCONTE PALLAVICINA </hi>trovarsi con somma virtù congiunta una fortezza di animo così grande, che la nimica fortuna che indegnamente la va perseguendo di gran lunga è vinta da lei. Mi soviene hora della S. Contessa <hi rend="sc">PAOLA DI BECCARIA </hi>moglie del <hi rend="sc">CONTE LODOVICO</hi>: di cui mi soleva dire il Domenichi, ch'egli era stato sempre in dubbio, quale in lei fosse maggiore, o la bellezza, o la virtù, o la honestà. Della <hi rend="sc">S. ALDA TORELLA </hi>consorte del <hi rend="sc">S. GIOVAN MARIA DA LONATE </hi>io non vi dirò molte parole: perciò che i bei parti, che nascono dal suo nobile et gentile intelletto, vi   possono haver dimostrato, quanto ella sia adorna di lettere: sì come i costumi fanno fede a chi la conosce della purità del suo animo. Non potrei passare con silentio la S. <hi rend="sc">VIOLANTE DA SAN GIORGIO</hi> la quale se difetto alcuno havesse, che non è da credere, altro non può essere, se non che ella è molto più bella et molto più honesta, ch'alla bellezza, et honestà non pare, che si convenga. Né la <hi rend="sc">S. ISABETTA SCOTIA</hi> la quale meritamennte è posta nel numero delle più rare e virtuose donne del mondo. Insieme con la <hi rend="sc">S. BUONA MARIA SOARDA</hi> da San <hi rend="sc">GIORGIO</hi> honore, gloria, et dignità delle donne. Accompagnata dalla <hi rend="sc">S.ANNA DEL CARRETTO</hi> lume del secol nostro, et splendore del suo sesso, et della <hi rend="sc">S. LAURA DEL CARRETTO</hi>  nipote di questa rarissima phenice, e vero essempio e paragon di lei. Conosco anchora, che la <hi rend="sc">S. LIONORA MONTALIERE</hi>, e la <hi rend="sc">S. MARGHERITA SOLIERE</hi> di lei figliuola son degne d'entrare in così honorato e gradito consortio. Ma ecco che mi rimembra della <hi rend="sc">S.CECILIA DA SAN GIORGIO</hi>, con la quale non altrimenti vanno in compagnia la bellezza, e la honestà che vada il sole col girono, e con la notte la luna. Dirò parimente delle bellezze, et virtù della <hi rend="sc">S.CATHERINA DAL PERO</hi>, la quale per riuscire ogni giorno più bella, e più virtuosa è hoggi mai giunta al sommo della gloria. Ma sarei invero troppo lungo, se io volessi seguir ragionando di tutte le valorose ed honeste Donne: e la nostra fanciulla indarno aspettarebbe, che io ritornassi a lei. Perché saria dibisogno, che in questo si logorase tutto il rimanente del giorno.</p></sp>
<sp><speaker rend="sc">DOR.</speaker><p>Quei, che dicono mal delle Donne, non debbono haverne letto, né inteso la eccellentia di niuna di queste.</p></sp>
<sp><speaker rend="sc">FLA.</speaker><p>Quei che né dicono male, sono mossi da altra cagione: ma non voglio uscire del mio primo ragionamento: la onde per li addotti esempi conchiudo, che li studi delle lettere fanno le Donne buone, et più le affermano nella honestà: perciò che tengano prima la mente loro tutta occupata; da poi la innalzano a bel pensiero di cose nobile, di maniera, che non lasciano entrar vil consideratione in quella et se pure alcuna ardisce alle volte d'entrarvi; essendo ella cinta de forti ripari, che le fanno d'intorno gli ammaestramenti buoni, di subito la scaccia di fuori: overo non si piega a cosa brutta o vile; havendo da tutte le parti tante maniere diletti, ciascun verissimo, purissimo, dolcissimo, e dal quale si attende gloria ed honore; onde ella si può pascere di ogni tempo. Di qui io penso, che Pallade Dea degli ingegni e delle scientie, e parimenti le Muse furono dagli antichi riputate Vergini. Né solo allontanerà da se i pensieri contaminati il petto nudrito col latte delle buone dottrine, conservandosi puro e sincero; ma tutte quelle sciocche vanità, le quali sono apprezzate ed havute care dalle vergini: cioè le pompe, le danze, le feste, et i conviti. Perché   adunque il primo fine, al quale si dee indrizzare la nostra fanciulla, ragionevolmente habbiamo posto la religione; la quale è appoggiata sopra un solo capo; che è CHRISTO Signore et conservatore nostro; la prima dottrina, che debbono cercare i padri d'imprimere nel cuore della figliuola, sia esso CHRISTO il che fare non si potrà: se ella non conosce lui esser suo creatore, e suo redentore. Et non potrà similmente venire a notitia di questo, se non per via et delle scritture, nelle quali si contengono i meravigliosi misterij delle sue parole. Altramente indarno ci havvrebbe egli ammoniti, che volendolo noi ritrovare, riguardissimo in quelle. Onde la principale dottrina, come io dico, saranno le sacre lettere cioè CHRISTO. Ma perché non si può ascendere all'altezza, se non per gradi: e prima, che'l fanciullo sia atto a mangiare il pane, è mestieri, che egli asciughi molto tempo il latte; stando per hora nei primi termini; trovisi alla fanciulla, se trovare si può, una maestra letterata e di ottima vita. Se non si può; scelgasi a questo officio in iscambio di lei un'huomo di molt'anni, buono ed intero: il quale mi sarebbe caro che moglie havesse, donna di qualche bellezza, et che egli molto amasse: perciò che chi può vivere commodamente di suo, di rado si move a occupar quello d'altrui. Questo mi par ricordo tanto necessario, che non so se verun'altro gli sia eguale. Con ciò sia cosa, che i Maestri di lettere sono o sola o principal cagione di tutti i beni et di tutti i mali che si fanno per le cittadi: perché tutti, essendo fanciulli, sotto le loro discipline stati sono: et quanto importino i buoni et i cattivi principij, dimandatene non pure ad Aristotele, ma alla esperientia istessa, che suole essere certa ed infallibile Maestra di tutte le cose. Incominciandosi adunque insegnare a leggere alla fanciulla, prendasi questo principio solamente da alcuni libretti santi e ripieni di ottimi ammaestramenti, acciò ch'ella impari insieme: similmente insegnandole il modo di scrivere, non le si proponga per essempio alcun verso vano, o ripieno di malo odore: ma qualche brieve sententietta raccolta o dalle lettere, che detto habbiamo, o da precetti de buoni Philosophi: acciò, che ella scrivendola molte volte, la imprimi et conservi nella memoria. Quanto all'imparare, fu giudicato da savi huomini, che fosse poco spatio tutto il corso della vita però io posso credere, che non si convenga determinare alcun fine così alla donna, come all'huomo: se non in quanto all'huomo è mestiero la cognitione di più discipline, essendo tenuto di procurar non pur l'utile di se stesso e della sua famiglia, ma il bene della sua Repubblica, o del suo Prencipe, e parimente degli amici. Ma la donna; in cui altro non si ricerca, che'l governo della casa; vorrei, che oltra allo studio sopradetto, fosse rivolta a quello della Philosophia morale senza più. Perciò che non dee essere Maestra di altri, che di se medesima e de suoi figliuoli: et non le appartiene tener schola, o disputar tra gli huomini. Il che molto accuratamente le è insegnato da San Paolo nella epistola, che egli scrive à Corynthi ed in quella, che a Timotheo è scritta. Non m'è ascoso   trovarsi alcune fanciulle, che sono poco atte alle lettere, come anchora si trovano alcuni fanciulli. A queste insegni la viva voce quello, che non possono le morte parole: il che sarà pure di molto utile.</p></sp>
<sp><speaker rend="sc">DOR.</speaker><p>Fin qui io veggio formare una fanciulla, che potrebbe essere bastante a governare un regno, non che una casa privata. Ma havrei caro d'intendere quai libri vorreste, che fossero letti da lei.</p></sp>
<sp><speaker rend="sc">FLA.</speaker><p>Quanto alla cognitione di Dio, penso, che indubitatamente bastino i duo sacri volumi del vecchio, ed del nuovo testamento: i quali tenga sempre innanzi la notte e il giorno. E gli espositori di questi le saranno Ambrogio, Agostino, Girolamo, e si fatti appresso quel tanto di lume, che piacerà di concedere il Signore, aprendole esso gli occhi dello spirito, e chiudendole quei della carne. Nel che dè avvertire di non esser molto curiosa: ma havendo trovato CHRISTO, tenga per fermo di esser lavata nel suo sangue: et affaticandosi, con l'aiuto di lui, di conformarsi con la sua volontà, in modo ch'egli solo regni in lei, non cerchi più oltre. Quanto alle discipline morali, come che le sacre lettere insegnino a bastanza tutto quello, che al la vita s'appartiene: pure per ornamento, e per haver sempre in che tenere occupato l'animo, studierà insieme con Platone, Seneca, e tutti quei Philosophi, dai quali si possono ritrar santi, ed honesti costumi. Né vorrei, ch'l padre fosse così severo, che le vietasse alcuna volta la lettione di quei libri, che il nome prendono dalla humanità. Perché oltra, che etiandio da questi si ritraggono esempi buoni, non può trovarsi a una giovane né il più honesto, né il più virtuoso intertenimento. È vero, che le bisogna farne scelta. Onde voi dovete sapere, che noi habbiamo due lingue: l'una moderna, ed l'altra antica. La moderna è detta Volgare ed l'antica Latina. Questa è imparata da noi per esser necessaria alla cognitione di molte cose, che gli antichi in essa dottamente, e con molta diligentia hanno scritto. Quella per usarla, quando ci accade, o parlando o scrivendo, esprimere i nostri concetti. La Greca io lascio da parte, sì per non metter così gran peso sopra le spalle delle Donne; e sì anchora, perché forse ci può bastar la cognitione di queste due. Ora molti libri si trovano nella Lingua Latina; i quali io non vorrei, che fossero veduti, non che letti dalle honeste Donne: ed intendo in questi quasi tutti i Poeti, eccetto Virgilio, il quale non consiglierei però, che si leggesse tutto; ed eccetto alcune parti di Horatio, cioè le più caste, e le più morali. Ben le conforto a leggere Prudentio, Prospero, Giuvenco, Paolino, et tra moderni la Christeida del Sannazzaro, e quella del Vidda. De scrittori di prosa potranno vedere tutte le opere di Cicerone, e tutti gli Historici, sì come Livio, Sallustrio, Quinto Curtio, Tranquillo, Svetonio, e gli altri: perché dalle lettioni di Cicerone altro non si può raccogliere, che essempi di virtù, e buoni consigli: e la historia è maestra della vita. Nella lingua Volgare fuggano tutti i libri lascivi, come si fuggono le Serpi e gli altri animali velenosi. Et se noi veggiamo, che le nostre fanciulle si dilettino di legger si fatti libri,  procuriamo, che elle alcun libro più non leggano e, se fare si può, che habbiamo a disimparar di leggere: perché è meglio essere privo d'una cosa buona, che male usarla. Tra quelli, che si debbono fuggire, le Novelle del Boccaccio terranno il primo luogo: e tra quelli, che meritano esser letti, sarà uno in prima il Petrarca e Dante. Nell'uno troveranno insieme con le bellezze della volgar Poesia e de la lingua Thoscana esempio d'honestissimo e castissimo amore, e nell'altro un'eccellente ritratto di tutta la Philosophia Christiana. Ma non però la mia discepola sia tanto intenta a questi studij, che lasci da parte i lavori convenienti, ed essendo congiunta a marito, i governi della casa, perché questo non ricerca Iddio. Il quale vuole, che tutti secondo il grado e cognitione loro si travagli no nei bisogni necessarij della vita: et per quella strada, che sono chiamate, caminino al Regno della beatitudine. Ma siano le hore di questa fanciulla divise e conpartite in guisa, che ciascun delli studij, et uffici, che le appartengono, habbia propria et conmoda attione. Et la principale ottengano le orationi: delle quali è da credere, che non si possa trovar la migliore di quella, che insegnò a suoi Discepoli il figliuolo di Dio, preponendo loro la brevità; et dannando coloro, che istimavano d'essere essauditi per la copia delle parole: et giudico, che questa basti. Lodo bene l'Hore dedicate alla beatissima Vergine Nostra Signora: alla quale dee haversi dalla fanciulla ogni debita riverentia et divotione considerando, che ella fu madre di colui che è padre di tutti i viventi. Onde egli la santificò prima, ch'ella fosse creata; et fece quella santa  anima e quel santo corpo ripieno albergo di tutti i thesori delle sue gratie. Et poi, ch'l filo del ragionamento m'ha tirato a far mentione della Reina di tutte le Vergini; nella quale non si trovò macchia; lasciando da parte le lettere (che hoggi mai mi pare haverne parlato a bastanza) ragionarò della virginità: la qual certamente è tale, che di lei non si può ne se dee dire poche parole. Ma io sarò breve, per non esser questo il mio principale soggetto.</p></sp>
<sp><speaker rend="sc">DOR.</speaker><p>Molto mi sarebbe caro, che mi venisse desiderio di scriver questo ragionamento: o se il soggetto è scritto da altri, vi disponeste a ridurlo in forma, che potesse esser letto ed inteso da tutte le Donne.</p></sp>
<sp><speaker rend="sc">FLA.</speaker><p>Forse, che quel desiderio, ch'è in me di far cosa, che grata vi sia, ne accenderà un altro di mettermi a questa fatica: ma intanto ascoltate il rimanente. Chiamo Verginità, virtuosa Signora mia, così la integrità della mente, come del corpo: la quale integrità non pate né infirmità, né corruttione alcuna. E di così fatta vita niuna è più simile alla celeste: perciò che nel regno di Dio, liberi dai lacci della carne, e purificati nel fuoco del suo santo spirito, saremo a guisa di Angeli; dove non si faranno nozze né dell'un sesso, né dell'altro. Et invero se fra tutte le creature del Signore non vi sono né le più pure, né le più sciolte da tutte le servitù di questa carne, che le sustanze Angeliche; quale altra virtù fra mortali questa perfettione più rappresenta, di quello che fa la Virginità? Ma la parte principale di essa Virginità, anzi quasi tutta è posta nell'animo: nel quale anchora è il   fonte di tutte le virtù. Perché il corpo, come cosa terrena e brutta, è solo ministro della nostra volontà: né lui riguarda, né apprezza Dio, perché non è suo: ma bene ama e gradisce la mente, come natura a lui simile, e molto vicina. Onde chiunque conserva il corpo mondo, e corrotto ha l'animo; indegnamente s'attribuisce il nome e la laude del virginità. E cotali Vergini sono dal Maestro della vera dottrina addimandate fatue: perciò che non sono differenti dalle statue finte e dalle dipinture vane, le quali altro di bello, che la superficie non hanno. Potranno peraventura queste vergini appresso gli huomini, che riguardano la carne con gli occhi della carne: ma non appresso Dio, il quale mira lo spirito con lo spirito. Ma né ancho sono vergini appresso gli huomini, quando avviene, che si conosca da alcuno l'intrinseco del contaminato cuore. La onde ben disse uno Autore, che la Vergine, che desidera lo stupro, benché ci manca l'effetto, è già corrotta. Ora se la Donna, che riceve il congiugnimento dell'huomo, senza dubbio perde l'ornamento ed il titolo della Virginità; come si potrà addimandar Vergine di CHRISTO colei, ch'è violata e contaminata dall'avversario del suo Regno? Quale convenevolezza, Signora Dorothea, puo haver Balaal col figliuolo di Dio? Quale Iddio purissimo con l'animo guasto? Il perché non senza cagione le sacre lettere, quando l'huomo si diparte da Dio, chiamano quella dipartenza fornicatione: con ciò sia cosa, ch'l nostro animo sottometta la sua castità (che solamente è  debita a esso Dio) al dominio del nemico della salute. Certo è, che questo nimico s'affatica di toglier la virginità del corpo con l'istrumento dell'huomo, ma a quella del cuore per se medesimo è intento. Adunque dove veggiamo soprastare il pericolo maggiore, quivi dobbiamo fare i ripari più forti. Cingasi di fermi steccati la mente, di maniera, che ella nel corpo vergine non riceva oltraggio, e parimente tutte le bellezze et le ricchezze della virginità in quello sode e inespugnabili si conservino. Tenga la mia fanciulla come da principio io dissi, gli occhi e gli orecchi talmente serrati, che non veggano, né intendano alcuna cosa, che contaminare la possa. Regga col freno della ragione i losinghevoli appetiti; e guardi, che la Rocca dell'animo non sia vinta e tradita da quei di dentro. La Verginità veramente esteriore, cioè del corpo (la quale non può esser senza l'interna) è, come la veggiamo, tanto, nobile, che per insino agli huomini impudichi la inchinano, et la tengono in riverentia. Di qui fingono i poeti, che quando la Maestà discese in terra, ella fece la sua prima habitatione con le Vergini, non altramente, che con i Principi e con i Re. Danno anchora la Virginità a Cybele, e madre di tutti i Dei la descrivono. La diedero similmente a Diana: e in Minerva tre cose notarono eccellentissime; la Verginità la fortezza, et la sapienza; e dissero, che ella fu prodotta del cervello di Giove; il quale istimarono Re e padre degli huomini e di tutti gli Dei; et da cui non poteva uscir parto; se non puro, casto, pieno d'intelletto, nobile, e maraviglioso. Appresso giudicarono la Virginità in  modo congiunta con la sapienza, che il numero settenario dedicarono all'una ed all'altra. Et per non ripigliar da capo quello, ch'io ho detto delle Muse et delle Sibille, fu in Roma un Tempio alla Dea Vesta: i cui sacrifici erano solamente amministrati da certo numero di Vergini: alle quali il Senato rendeva grandissimo honore et venivano parimente honorate dai Magistrati et da tutto il popolo. Dirò più avanti: che s'è assai volte veduto molte Donne haver serbata la virginità loro tra le mani di crudeli Tiranni, di libidinosi Capitani, et di licentiosi Soldati; e senza offesa essere sute rimesse alla libertà. Perché reputavano essi gran peccato, per cosa di sì poco diletto guastare un bene di tanta nobilità. È ben adunque scelerata, et indegna di vita quella Giovane, che volontariamente priva se medesima di quel thesoro, che i Tiranni sprezzatori delle leggi, i Capitani le più volte senza honestà, et i Soldati a tutte le rapine et sceleraggini avezzi, hanno paura di dipredare: et che anchora li amanti in mezo a caldi stimoli delle amorose fiamme suol ritardare et raffrenare assai sovente. Perciò che niuno è, che così perdutamente ami, che venendogli a mente l'amata esser Vergine, non si risvegli, et ritirandosi in se stesso, di lasciar quella impresa non si consigli: sì fattamente tutti paventano di levare alle Donne un tanto pretioso ornamento: il quale né essi possono da poi per se medesimi ritenere, né a quelle ritornarlo: tutto che del suo non facciamo alcuna perdità. Et la scelerata fanciulla non temerà di perder cosa; che perduta, non potrà più racquistare: e tanto più essendo quella la più nobile gioia, che venga posseduta da lei? Io questa prego, che se gli affetti humani ponno alcuna cosa ne nostri cuori,  massimamente i naturali ed honesti (che pur molto ponno) doppo tal perdita rivolga gli occhi e la consideratione, dovunque ella vuole: e vedrà ciò che c'è, tutto per sua cagione ripieno di tristezza, tutto mesto, tutto lamentevole, tutto lagrimoso, irato, e nimico a lei. Quale pensate voi, che sia la doglia de' parenti: i quali tutti per la sola macchia di costei, si veggono diffamati, vituperati? Quale il ramarico, ed il pianto del padre, della madre, e di coloro, che l'hanno allevata? Tali sono i contenti ed i diletti, che loro si danno per tanti travagli e fatiche? Cotale è il premio della nutritura? O quanto vitupero ne segue alle famiglie? O come tutti i vicini, gli amici, ed i conoscenti dicono male di lei, ed acerbamente la mordono: come viene mostrata a dito, e beffata dalle altre Vergini? E come divien favola a tutte le Donne senza che niuna savia se la vuole per compagna: anzi da ciascuna è fuggita, come si fuggono le cose horribili. E non pur le Donne, ma i Giovani, che da prima l'amavano, e la vagheggiavano, l'hanno in odio, ed altre rivolgono i loro amori. Maravigliomi io, che la meschina ciò veggendo, mille volte il dì non desideri di morire, o che il dolore da se medesima non l'ancida. Che dirò lei esser non pure in odio, ma in ira al mondo ed agli animali? Per li quali ire s'è veduto molte fiate da proprij padri occider le figliuole, da fratelli le sorelle, da tutori le pupille, e da parenti le congiunte. Hippomène Prencipe d'Atheniesi, havendo trovato la figliuola haver data la virginità in preda a un suo amante, lei insieme   con un ferocissimo cavallo fece mettere dentro una ferraglia senza cibo. Il cavallo havendo per alquanto spatio sostenuta la fame, da questa e dalla naturale ferocità rivolto in rabbia, sbranò la Giovane, e spinse il digiuno con le sue carni. In Roma Pontio Aufediano trovata la sua dal Pedagogo data nelle mani di Saturnino, svenò lei ed il servo. Il somigliante fece Attilio Fusco della sua, essendo in si fatto biasimo incorsa. Fu anchora nella istessa città trovato Lucio Virginio; il quale volle più tosto perder la figliuola vergine, che haver lei viva, guasta e contaminata dalla forza del furioso Tiranno. Onde, come dice il nostro Poeta, <quote><lg><l>“A Sua figlia ed a Roma cangiò stato,</l><l>“L'una e l'altra ponendo il libertate.</l></lg></quote> La quale libertà, non potendo egli darle per altra via, gliela diede con la morte. Ho udito ragionare a Meser Lodovico Pigna, non esser molto tempo passato, che in Padova furono due fratelli; i quali essendosi avveduti, che una loro sorella non anchora congiunta a marito, era gravida, tennero tanto tempo ascoso il conceputo sdegno, che venne il giorno del partorire; ed attesa l'hora, che ella havea deposto il parto, trovandosi ivi anchora presente la comare, le corsero adosso con li pugnali ignudi, e lei con molte ferite, con le quali le apersero in più parti il corpo, tolsero di vita miseramente. Ma di tali esempi ne sono ripiene le Historie degli antichi, e se ne veggono di novelli tutto dì. Né invero è da maravigliarsi, che tali e così spaventosi homicidi si commettano da padri,  o da fratelli; e che si spengano così in un subito ogni favilla di paterno e di fraterno amore: quando all'incontro si vede, che alcune Donne per conseguire i loro sozzi e dishonesti appetiti, discacciando in tutto del petto ogni debita pietà, odiano molte volte i padri, le madri, i fratelli, e le sorelle; non pure i propinqui, gli amici, i domestici, ed i famigliari. Ma quando etiandio morte alcuna loro non ne dovesse seguire:  quanto stimate voi, che a molte rodi di ogni tempo il cuore il rimordimento della propria conscientia? Certo infinitamente: che non è alcuna cosa malvagia, che ritornando in se stessa, non consideri la grandezza della sceleraggine, nella quale è incorsa; et non si vergogni di comparer fra le donne. Né cosa si ragiona, che ella non la stimi detta sopra il suo vituperoso peccato: né huomo, o femina vede, a cui non tema, che esso sia manifesto. Questi sono li stimoli, che affligono li scelerati: e queste le furie, affigurate dai Poeti. I quali stimoli benché nell'un sesso e nell'altro siano pungentissimi; nel vostro avanzano di gran lunga le consuete punture. Et certamente chiunque senza lasciarsi corrompe dalla affettione, vorrà confessare la verità, sarà indotto a dire, che tali femine sono degne di più aspri flagelli, e di severe pene, che non sono gli huomini, per pessimi, che essi si trovino. Perciò che all'huomo sono insieme necessarie molte cose: come sarebbe a dire prudentia, eloquentia, peritia di governar Repubblica, ingegno, memoria, arte ed industria di regger la vita, giustitia, liberalità, magnanimità, ed altre parti, le quali sarebbe  troppo lungo a raccontar tutte. Di queste se alcuna gli manca, non è da esser ripreso: pure, che alcune vene habbia. Ma nella Donna non si ricerca o profonda eloquentia, o sottile ingegno, o esquisita prudentia, o arte de vivere, o amministration di Republica, o Giustitia, o altro, fuori che la Castità. La quale in lei non si trovando, è come se mancassero all'huomo tutte le sopradette virtù: perciò che in femina questa vale per ogni altra eccellentia. Et per certo è ben vile o da poco colui, che non sa difendere e conservare una rocca commessa al suo governo, dovendogli da quella conservatione derivare utile e honore, onde rimanga sempre lieto: e dal contrario riuscir danno e vergogna da viver sempre misero. E tanto più non essendo alcuno, che gliela possa togliere, né impatronirsi di lei, senza che egli non lo consenta. Se a questo solo rivolgerà il pensiero l'accorta Giovane, sarà più attenta e più sollecita guardiana della sua honestà: la qual conservando, perde ogni suo bene. Deh, disse Lucretia, quale cosa può esser salva, quando è perduta la Castità? E tuttavia nel corpo corrotto havea casto l'animo, Non però rimase ella d'aprire il suo mondo, e disdegnoso petto: acciò, che l'animo pudico si partisse dall'albergo contaminato. Non racconto io questo essempio; perché lo proponga da imitare alla mia discepola: che, come s'è detto, la Castità e la Virginità, che si conserva nell'animo, non può ricever macchia nel corpo. </p></sp>
<sp><speaker rend="sc">DOR.</speaker><p>O quante femine, Signor Flaminio, si dipartono di questa vita con la ghirlanda della Verginità, che dal giusto Giudice conoscitore de'nostri cuori, sono ammesse nel numero delle merentrici: e per contrario, quante ne teniamo noi impudiche, che dal medesimo saranno castissime giudicate.</p></sp>
<sp><speaker rend="sc">FLA.</speaker><p>Così è, come dite senza dubbio alcuno. Levate adunque alla Donna la bellezza, la nobiltà del sangue, le ricchezze, la gratia, la eloquentia, la prontezza dell'ingegno, ed infine ciò che più desia: e datele in contracambio, o la Verginità, o la castità; ogni cosa pienamente le havete data. Allo'ncontro concedetele con piena mano le cose predette; e rimovetele l'una di queste due, il tutto havete tolto. Et però si legge, che <quote><lg><l>“chi si lascia di suo honor privare,</l><l>“Ne Donna è più, ne viva.</l></lg></quote> Chi direbbe, che un sì piccolo Animale, com'è l'Armelino, consenta lasciarsi prendere, e morire, prima che macchiar nel fango la candidezza della sua pelle? Magnanima natura e degno costume, onde la Donna prenda esempio di conservare la castità: e tanto più, essendo cosa, che non si può racquistare, quando una volta s'è perduta. Et basti quanto alla Virginità, ed alla castita haver detto fin qui. Ma se io parlando del primo stato, che è della Vergine, mescolo alcuna parte, che appartiene al secondo, che è quello della maritata, lo fo per seguir l'ordine di questo libro; ed anchora perché favellando con voi, per tutto questo discorso si tocchi qualche cosa, che si acconvenga a voi; che avete ascesi i due Gradi, e sete nel terzo.</p></sp>
<sp><speaker rend="sc">DOR.</speaker><p>Tutto, Signor   Flaminio, è ben detto: e fino a qui conosco d'esser molto tenuto alla vostra cortesia, ed alla vostra memoria: perciò che vo gustando nel mio animo un grandissimo piacere di questo bello ragionamento: il quale io non dubito, che non habbia a produrre in lui frutto tale, che potrà essere etiandio di molto utile alla mia Lauretta: e forse, che meritiamo noi anchora parte di quella lode, che merita il conservator della Rocca, che havete detto. Seguite adunque.</p></sp>
<sp><speaker rend="sc">FLA.</speaker><p>È consiglio d' Aristotele, che quantunque il padre e la madre debbano essere in tutti i tempi diligentissimi guardiani delle loro figliuole: questa guardia si metta in opera con più cura, alhora ch'ella si accosta agli anni maturi. Prima regola adunque, come s'è detto, sia di non lasciare alla nostra Vergine occasione di vedere, né di ascoltare, né etiandio di pensar cosa, che possa non pur corrompere, ma sviar la mente sana ed indrizzata a quei buoni studij, che di sopra furono detti da me. Nel che giova assai la moderatezza del vivere. Sarà adunque il suo cibo parco, e di tutte quelle, vivande communi, schifando ed allontanando da lei tutte quelle, che possono aggravar l'intelletto, et destar la lussuria. Le molte astinenze non lodo: et ricerco un'ordine di vivere, non che indebolisca il corpo, ma che solamente snervi le forze, et raffreddi il calore della fervida giovinezza. L'uso del vino non lo posso dannare, essendo hoggi dì commune all'un sesso e all'altro. Dirò bene, che alle antiche romane era vietato: sapendo quei savij, né mai a bastanza lodati huomini, questo esser dannoso alla Castità. È vero, che usandolo  temperamente, non solo la Castità non offende, ma conserva egli ed accresce la sanità. Però esorto, che la mia Giovane sia anchora in questo moderatissima: e le si tolgano i più pretiosi vini. Benché, quanto alla sanità del corpo è meglio, che si dolga lo stomaco, che la mente; che l'animo sia padrone del corpo, che servo, che zopi anzi il piede, che la honestà. La Natura fu sempre di poco contenta. Onde ciascuna Donna, che si riguarderà di non passare a quel troppo, che in tutte le cose è dannoso, serbando la mediocrità, non solo sì conservarà incorrotta dalla libidine, ma si troverà sempre l'intelletto puro, e levato alla consideratione delle cose celesti: che è quel fine, per cui siamo nati. Molti esempi si potrebbono in questo luogo addurre: i quali lascio da parte, perché sono troppo noti. Il letto della mia Virgine sarà non delicato, ma mondo: non sontuoso, ma commodo. Il simile sia detto del vestire: il quale non vuole essere lascivo, ma honesto; non ricco, ma ripieno di mondezza. Perciò che e pare, che l'animo mondo ami naturalmente una semplice mondezza, e il corrotto i panni pomposi, et fregiati, con profume di diversi odori. Il sonno non sia lungo: non però, che si tolgano le hore convenevoli al ristoro del corpo. Ma sappia, che ho detto, che in tutte queste bisogne naturali la mediocrità è sempre utile, e il troppo dannoso. Da quella ne viene la tranquilità dell' animo, e la buona dispositione del corpo: da questo ne deriva la perturbatione dell'uno, e la infirmità dell'altro. Appresso tutte   queste necessarissime osservationi, bisogna, che la Giovane sia occupata di continuo in alcuno di quelli studi, lavori, e intertenimenti, che sono detti di sopra; e che mai non si trovi ociosa, perciò che l'ocio è nimico delle virtù, e cagione di tutti i vitij. Né l'Avversario trova più larga strada da entrare alla più bella parte di noi, e offenderla con le sue armi, che quella dell'ocio. Di qui nasce l'amore; non quel Divino e Nobile, che accende l'anima della bellezza celeste: ma quel vile e terreno, che la infiamma delle brutture di qua giù: e non solo ciò avviene nella Donna; ma nel più forte e più continente animale, che è l' huomo si vede avvenire. Con ciò sia cosa, che gli animali nostri, per esser tutti gli huomini creati alle fatiche, godono di lavori honesti; e della industria, in che si tengono occupati; e di quelli si pascono, si ricreano, e prendono fortezza e vigore. Il contrario né avviene, quando a niuna opera virtuosa sono intenti: onde per non istare ociosi, necessariamente alle cattive discendono. Quel lascivo Maestro degli Amanti Ovidio, nei libri del rimedio, volendo addur la cagione, che indusse Egisto a corromper la mogliera del suo cugino Agamennone, dice, perché era ocioso. Et il primo rimedio, che egli insegna contra Amore, sì è il fuggir l'ocio, mentre dice <quote><lg><l>“Se togli l'ocio, in darno l' Arco tira</l><l>“Cupido; e resta ogni sua face estinta.</l></lg></quote> Cresce Amore; e fa grandissime radici dentro l'animo di colui, che molto pensa d'intorno alla cosa amata, però si legge appresso quel nostro, <quote>“Datemi pace o duri miei pensieri.</quote> Chiudesi adunque facilmente l'entrata alle dannose cogitationi con l'esser sempre rivolti a qualche lavoro. Grida, S. Dorothea, il Tronbetta di <hi rend="sc">CHRISTO</hi> <quote>&gt;“Non mangi l'huomo, che si sta in darno.</quote>Dall'altra parte canta il Propheta: Benedetto colui, che delle fatiche delle tue mani si vive. I giuochi delle carte, d'i Dadi,et del Tavoliere veggo usarsi conmunemente fra le Donne: ma se noi vorremo esser veramente nello effetto quelli, di che facciamo professione nel nome; del tutto gli bandiremo dalla nostra figliuola. Che se essi son di danno non meno, che di vergogna, negli huomini (che non si può dire, che non siano) quanto maggiormente è da credere, che esser debbano nelle Donne. Ma cerca al vestire, et all'ornamento del corpo, l'uso d'hoggi dì è così guasto, che poco è quello, che ne ho detto di sopra. Dimostrimi alcuno, per qual cagione sogliono adoperar le Donne tante e si diverse maniere di belletti? Cosa necessaria è, che esse ciò facciano o per piacere a se medesime, o agli huomini. Se lo fanno per piacere a se medesime, è soverchio: perché ciascuno è troppo più caro a se stesso di quello, che peraventura farebbe dibisogno. Se per piacere agli huomini; questo non è convenevole a Donna honesta, e tale, quale ricerchiamo, che debba esser la nostra Vergine. Ma quando pure fosse conceduto,  che ciò stesse bene, e piacesse a Dio; (a cui chi vuol piacere, conviene che prima dispiaccia a se medesimo)   vorrei, che alcuna mi dicesse se per cagione del belletto ella procaccia di parer bella ad altrui (e pongasi, che nessun'altro s'habbia intendere, salvo che'l marito) quando poscia se lo havrà levato dal viso, in che maniera gli potrà ella esser grata; se per aventura non facesse pensiero di non si lavar già mai le tinte e gli impiastri: ma di portar sempre la mascara e quando ne va al letto, e quando leva, e a tutte l'hore; così tra la moltitudine, come in casa. Il che tuttavia non si può fare: perciò che il sudore, il caldo, e una gocciola d'acqua levandole hor qua, hor là le tinture, ne fanno vedere la pelle natia. Onde non si può dire a bastanza, quanto alhora paia brutto, e contrafatto quel viso. Facevasi in Vinegia tra alcune Gentildonne uno assai solenne convito: doppo la fine del quale havendo una di loro ordinato quel nostro giuoco piacevole in cui ciascuno ha autorità di comandare per una volta a compagni quello, che le è inpiacere: seguendo l'ordine di mano in mano, toccò la  sua auttorità a una Giovane virtuosa, e di gentile intelletto. La quale fece recar dell'acqua, et l'asciugatoio: et comandò, che ciascuno si bagnasse le mani in quell'acqua; e lavatosi con quella bene il volto, da poi lo asciugasse col panno ivi recato. La qual cosa fu ella a  far prima: e perché non ci haveva belletto, il suo viso col lavare più bello e più lucido divenne. Le altre, che erano dipinte, levandosi con l'acqua i colori, rimasero assai più brutte: e vergognandosi l'una dell'altra, d'indi in poi i belletti non adoperarono: ma contentandosi della faccia naturale, disprezzarono la  finta e mendicata dell'arteficio.</p></sp>
<sp><speaker rend="sc">DOR.</speaker><p>Certo fu molto prudente colei, che comandò questo gioco.</p></sp>
<sp><speaker rend="sc">FLA.</speaker><p>Appresso chi sarà quella giovane accorta, che bella stimi una Donna, la quale egli conosca havete il volto impiastrato di questi belletti? Senza, che etiandio quelle, che sono belle, veggendosi dagli huomini esser dipinte, perdono l'honore e la lode della bellezza. Perciò che tutto quello, che appare di bello e di gratioso si attribuisce all'arte, e non alla natura. Ma che diremo noi, che tali belletti sono cagione di far crespare la pelle, e il viso giovanile pare vecchio innazi tempo? S'aggiunge a questo, che'l fiato diviene puzzolente, i denti negri, e tutto il  corpo rende grave e cattivo odore, per cagione del Sullimato, dell'Argento vivo, della Biacca, et di sì fatte lordure, e come ben gli chiamò Ovidio, veleni; con li quali si dipongono e si lisciano il volto. Dirò  anchora, che se le Donne non potessero trovar marito, se non per cagione del bianco e del vermiglio: sarebbe assai meglio, che serbassero perpetua Virginità con la perdita di tutto il seme humano, che maritarsi con l'offesa di Dio: e maritarsi ad uno, a cui piace più un poco d'incrostatura bianca, che un femina buona. Deh che si può egli dire, che sia l'uso di cotai belletti altro, che non contentarsi di quella faccia, che ci ha fatta Domenedio creatore di tutte le cose? Se il nostro Messer <hi rend="sc">TITIANO </hi>dipingesse una figura e la riducesse al suo fine; non farebbe a lui grandissima ingiuria un altro di quell'arte (posto che fosse buon dipintore) che ponendo le mani sopra quella    mutasse o riformasse alcuna parte? Non sarebbe questo un dannar la sua opera? Certo sì; e le Donne stimeranno che'l mutar così spesso con i belletti il vero viso; che è la istessa imagine di Dio; non sia offendere esso Dio? Lasciarò da parte quello, che sopra di ciò scrissero molti santi huomini: e solamente addurrò una sola auttorità di quel Licurgo, che diede le leggi a Lacedemoni: il quale giudicando, che solamente si dovessero prezzar le Donne per la virtù, e non per li ricchi panni, e per gli ornamenti esteriori, ordinò, che in tutta Sparta a niuna donna fosse lecito usar belletti, annodar le chiome, e ornar la persona con vestimenti di molta spesa: sì come cose, le quali egli conosceva, che corrompevano le virtù e le buone discipline. Che diremo noi anchora di tante tinte di capelli: con le quali amano le giovani, alcune di farsegli biondi, altre negri, e le vecchie (quanto il più possono) trasformarne la canutezza? Che diremo di tanti ricciuoli, avolgiture, e diversi modi di legare le trezze? Che delle cuffie d'oro quando a una foggia, e quando a un'altra? Che dirò infine delle perle, delle gemme, delle catene d'oro, e delle vesti raccamate, con rimesse, con fratagli, e con fodere d'infinito costo? Credete a me, che di qui nasce la origine di tutti i mali: perciò che mentre che l'una contende di avanzar l'altra, e più pomposa apparere, non potendo haver dal marito le ricche vesti, procaccia di haverne per altra via. Racconta Plutarco, che le femine  di Egitto per costume della patria non solevano portare scarpe, acciò, che havessero cagione di non uscir di casa. Vorrei, che questo costume fosse hoggi dì nella Italia, solamente nelle soverchie pompe. Et benfa questa Eccellente Repubblica a provedervici così spesso. Ma sappia la mia honesta fanciulla, che la naturale bellezza ha più gratia in un vestir mediocre, et schietto, che nei panni d'oro, o variati di tanti colori: perché è di necessità, che la cosa minore sia soverchiata dalla maggiore: e quello, che in tal guisa piace, recasi, come, s'è detto, a ornamento, e non a bellezza. Però si legge appresso il miglior Poeta della nostra età. <quote><lg><l>“Né in drappo schietto care membra accolse,</l></lg></quote> e <quote><lg><l>“Vincea la neve il vestir puro e bianco.</l></lg></quote> Non dico però, che la Donna non vesta secondo il grado, che tiene: ma scelga sempre le forme più semplici e le più honeste, ed avverrà, che sì come nel più troverà di ogni tempo chi l'avanzi; così nel meno (che è questo mondo e honesto vestire) havrà poche, che l'agguaglino: e quello, che par cosa difficile a poter fare, piacerà insieme ed a Dio ed al mondo; tenendo per cosa ferma ed indubitata, che l'ornamento delle Donne sono non i panni fregiati, ma i costumi buoni. Gli odori veramente né in tutto gli ammetto, né in tutto gli danno: ma laudo anchora in questi la mediocrità; perciò che se sono moderati; essi confortano l'animo. Onde leggesi, che la peccatrice Hebrea versò sopra il capo di colui, che era Dio e huomo, un Vaso di pretioso Nardo, per lo quale tutta la casa   fu rempiuta d'odore: il che à lui non dispiacque. Mai soverchi odori altro, che uno incitamento di lussuria non sono: et spesse volte danno da sospettare agli huomini, che colei, che gli usa, faccia per così estinguer la puzza, che per qualche diffetto esca delle sue carni. Per conchiudere, la nostra fanciulla non s'imbratti la faccia col belletto, ma la mondi con l'acqua pura: non s'intinga i capelli, ma gli tenga netti e purgati dalle immondicie: non si diletti di odori delicati; ma sia intenta, che non esca da lei cattivo odore. Guardisi nello specchio non per ordinar le trezze con soverchia cura, ma con uno avolgimento schietto, che convenga a tutto il corpo; e per vedere che in niuna parte vi resti cosa, che possa dar biasimo a una giovane Vergine e modesta. Et se ella è bella; curi di fare, che non habbia l'animo brutto: se è brutta, s'affatichi di ricompensar la bruttezza del corpo con la bellezza dell'animo. Esca di rado fuori di casa: e quando vi esce, habbia sempre la madre con esso lei: né solamente tenga la madre compagnia alla figliuola fuor di casa: ma etiandio essendo in casa non la lasci mai allontanare dagli occhi. Né voglio, che dovunque ella va, la meni seco: come sarebbe a danze, a feste, a conviti, o dove qualche cura domestica ve la induce. Ma habbia nella casa alcuna femina da bene e fidata; a cui possa securamente commetter la guardia di lei. Ed in ciò si dee porre una diligentissima consideratione: perché niuna peste è maggiore né più dannosa, che quella, che si rinchiude in casa: et indarno si procaccia di conservare un legno dal di fuori, se di dentro è roso dai Tarli. Sia anchora questa tal  femina non solo da bene, ma di qualche anno, e tale, che la prudentia, i costumi, le parole e il volto là facciano degna di riverentia e d'honore. Sia i solazzi di questa Vergine (che pure alle volte bisogna ristorar l'animo con qualche diporto honesto) con le Vergini sue eguali così di età, come di conditione. Ami sopra tutte le cose e tema, prima Dio; e dapoi habbia in somma riverentia la madre: alla quale sempre si dimostri nelle parole e nell'opere obbediente. Sia modesta, sia humile, e sempre diligente si nelli studij, che detto habbiamo, come in tutti i lavori ed uffici, che le appartengono. Propongasi innanzi qualche bello essempio da imitare; e s'affatichi d'esser sempre simile alle migliori. Habbia la castità; della quale spesso io parlo, come Reina di tutte le virtù. A questa seguiranno le due inseparabili sue compagne, la Vergogna, e la Sobrietà: alle quali verrà dietro il choro delle altre, la Modestia, la Continenza, la Humanità, la Frugalità, la Dilidenza, e quella, che tiene il primo luoco, la cura della Religione. Torno a dire, che di rado esca di casa; e quando vi esce, pensi d'andare in un spettacolo della vita humana: i vitij della quale, che d'ogn'intorno le si dimostreranno, non habbiano forza di corrompere il ben disposto animo, ma più tosto di ammendare i suoi, ed esca, come s'è detto, in compagnia della madre, o di alcuna sua congiunta, Donna attempata e di interissima vita. Sia il suo passo né con molta fretta, né molto tardo: perché l'uno è indito di leggierezza, e l'altro di superbia. Et perché è   costume (massimamente della nostrà città) che le Vergini portino per istrada d'un lungo velo il viso coperto; non cerchi la mia honesta Giovane di riguardare altrui né di esser riguardata da alcuno, et non rivolga gli occhi in diverse parti: ma tanto si contenti di vedere, quanto le è mestiero al camino. Non pensi, che i circostanti riguardino lei, o ragionino di lei: il che avviene appresso di alcune, per riputarsi belle: o se ciò fanno, dimostri di non se ne avvedere. Fugga sopra tutto il riso in tutti i luoghi; per esser segno di lieve animo: e nelle occasioni più tosto lo accenni, che ne dimostri effetto: havendo sempre con esso lei <quote>“timor d'infamia,</quote> e sol desio d'honore; e d'esser, meritamente tenuta honesta e prudente. Cerca il favellare, non lodo, che ella usi molta copia di parole, tra le Donne, non che fra gli huomini. Non mi piace però, che stia mutola: ma che poco parli, e consideratamente nei tempi, e secondo, che verrà la occasione. Né si lasci mai in luogo soletario ragionar molto a lungo con verun'huomo, anchora che esso le fosse fratello, o strettissimo parente: perché gran potere è quello, che ha il nimico sopra di noi. E si possono adurre molti esempi di coloro, che per tal via le sorelle violarono. Amon figliuolo di David innamorato di Tamàr sua sorella, finse d'essere amalato; et chiesta al padre lei per ministra, con l'agio della solitudine pervenne allo scelerato effetto. Insomma tanto più è utile, quanto mendi dimestichezza ha la fanciulla con gli huomini: e le parole debbono esser, come s'è detto, poche, e piene di modestia e di prudentia. Nel che m'è di caro, che ella sia tenuta da cattivi anzi poco eloquente, che da buoni poco honesta. E per raccoglier le molte parole in una, bellissima laude della Donna è il silentio. Il saper danzare, sonare, e cantare a una Giovane, non è di biasimo; né di molta loda, communque si sia. Molte cose io potrei anchor dire oltra alle ragionate: le quali pretermetto: si perché la memoria non mi serve, e si per venire al secondo stato, che è quello della maritata.</p></sp>
<sp><speaker rend="sc">DOR.</speaker><p>Io di quanto ne havete detto, rimango sodisfattissima: si che passate pure a quest'altro grado.</p></sp>
<sp><speaker rend="sc">FLA.</speaker><p>Giunta la mia ben creata fanciulla in età da marito, resta una grande impresa, per trovare a quella uno sposo tale, che con esso lui possa vivere tutti i giorni di sua vita quietamente e senza disturbo. Tutte le diverse qualità d'Animali con la generation de' figliuoli fanno perpetua la spetie loro. Ma per esser gli Animali bruti creati per l'huomo, et l'huomo per quella maravigliosa Deità, che lo fece consorte del suo figliuolo; di qui avviene, che acciò che la prole di età in età si conservasse santa e pura; dove gli altri Animali s'accompagnano l'uno con l'altro confusamente, e senza ordine o legge alcuna; piacque a Dio di ordinar per l'huomo il matrimonio: con la legge del quale egli potesse servire a questa opera di Natura, senza peccato. Et perché si ricerca l'huomo a parte di tutti i beni e fortune della donna così publiche, come private; e lei compagno e signore perpetuo et inseparabile è dato; di maniera che sola morte   ne rompe quel nodo; procede anchora ragionevolmente, che questo sia carico di tanto peso, che forse non ve né è alcuno più grave: essendo cosa, che, come è in proverbio, non si ha a fare se non una volta, ed errore, quando avviene, che correggere non si può. Però di sottile discorrimento, e di lunga consideratione fa di bisogno. Ma perché la vera Verginità non conosce, né desidera il congiungimento dell'huomo: la nostra fanciulla lascierà tutta la deliberatione di questo nella cura del padre, ricevendo con lieto animo colui in marito, che le sarà eletto da lui. Perciò che oltra, che tal cura non si conviene alla Vergine, per non havere ella esperentia delle cose del mondo, non potrebbe fare buona elettione. Bene è ufficio convenevole di padre, usare in ciò non solo la debita charità: ma ricevere (per dir così) in se medesimo la persona della figliuola. Con ciò sia cosa, che molti o per imprudentia, o per malignità vi peccano grandemente: movendosi a credere, che colui, il quale istimano dovere essere utile genero a loro stessi, debba esser similmente buon marito alla figliuola. Onde le più volte ad altro non riguardano, che alle ricchezze, alla nobiltà, ed a quelle conditioni, delle quali si credono di trar profitto maggiore; e non hanno in consideratione il bene della figliuola: la quale insieme col marito in una medesima casa, e in un medesimo letto dee vivere et giacere, infino che la morte, di tutte le cose ultimo fine, quella compagnia ne diparta. Di qui altri aspettano d'arricchire, ed altri col nuovo parentado (essendo tali gli appetiti degli huomini) o di accrescere in dignità, o di destruggere i loro nimici fanno  dissegno. Questo ultimo avviene in quelle città dove sono odij et parti, et quel primo può avvenire nella nostra. Perciò questi tali dire debbono più tosto mercantanti, che padri, delle loro figliuole. Ma il buon padre, che solo procaccia l'utile della figliuola; e comprende, quanto importa a legare altrui d'un nodo, che non si può mai disciogliere; metterà in ciò quella diligentia, che si conviene a opera di tanto pericolo. Due cose sono da esser considerate nel matrimonio; la compagnia e la prole. Nell'una consiste il perpetuo vivere: nell'altra il modo di mantenere i figliuoli, secondo il grado e la conditione del padre. Quanto alla prima, dovendo la Vergine lasciare il padre, la madre, ed i fratelli, ed altrove vivere soggetta all'huomo, acciò, che ne nasca quella perfetta unione, che è detta da Dio; è mestiero, che'l padre consideri primieramente la condition di colui, che cerca eleggerle a marito, scegliendo huomo di eguale alla sua, e non di maggiore, ne di minore. Perché tra disuguali di rado si vede nascere amore, che fermo e durabile sia; et spesso il marito Nobile rimprovera alla moglie la ignobilità; e così all'incontro la moglie Nobile biasima il marito ignobile: mentre l'uno si pensa d'esser superiore all'altro, ne seguono le contese e le discordie fra ambedue. Et sì come la Republica, quando i cittadini discordano, e vi sono tra loro parti e divisioni, è forza, che trabbocchi: così una casa privata, quando la concordia e l'amore del marito e della mogliera non la sostiene, di facile cade in rovina. Onde prudentemente Pitacco, uno de' sette savi di Grecia,   essendo dimandato da un Giove, qual dovesse in prender moglie da duoi partiti eleggere, o Donna di lui più ricca e più nobile, o a lui eguale; rispose: prendi quella, che più ti si convienne, accennando alla eguale. Da questa prima consideratione, ne deriva una seconda: la quale è che tra il marito e la nostra figliuola si trovi conformità di natura e di costumi: perciò che la conformità d'i costumi è strettissimo legame di amore. E dove ella è, stanno sempre le guerre, e i litigi lontani. Né insieme ben si accoppiano i Nibij con le Colombe, né i Lupi con le Agnella. A questa succede la cura del sostenere la vita: nel che non si dovrebbe ricercar più oltra quando si vede nel futuro sposo tante facultà, quante sono necessarie a un modesto vivere secondo il grado nostro; o tanta industria, quanta per acquistar commodamente la sostanza della famiglia può bastare. Il che etiandio sia detto della seconda parte, che è cerca la prole: per la quale non conviene, che'l padre si affatichi in guisa, che i figliuoli da poi se ne debbano stare con le mani a cintola: o che le soverchie ricchezze lor porgano occasione del male. Basti haver proveduto in tanto, che essi possano della Heredità paterna cittadinescamente vivere. Dirò bene, che le ricchezze non si debbono disprezzare, perché quando in molta copia abbondano, si possono compartire nelle opre della charità sovenendo a poveri; ma si bene posporle a tutte le altre conditioni debbiamo: et riponer tra  i più ricchi thesori della memoria il consiglio di Themistocle: il quale è, che si elegga più tosto huomo, che habbia bisogno di danari; che danari, che habbiano bisogno d'huomo.</p>
<p>È vero, che come s'è detto, ci vuole una sostanza honesta: e non dee esser matrimonio senza patrimonio: perciò che è mestieri, che la moglie da una parte rechi nella casa virtù di governar famiglia, et facultà di partorir figliuoli: dall'altra il marito quello, che appartiene alla conservatione della vita (sì come istrumento alle fatiche formato) vi porti e conduca. Dobbiamo anchora considerare in quest'huomo (ricercando i beni del corpo) la etade, la sanità, direi anche la bellezza ma questa è cosa fragile e di poco momento. E pure che egli non sia d'e Baronci del Boccaccio, bello dal la mogliera dee esser tenuto. La sanità e la bona habitudine del corpo è ben necessaria; si per poter servire alle bisogne della casa e della famiglia, le quali ricercano il governator ben disposto e sano; e si anchora per beneficio della moglie e de' figliuoli: perché altramente essendo, esso l'una né infetta, e gli altri per la corruttione del seme indisposti e infermi né genera. La età vuole esser né molto giovanile, né tale, che si accosti alla vecchiezza, acciò che egli possa sostener bastevolmente il peso della famiglia; e i figliuoli non rimangano privi del padre, prima che escano di fanciullezza. Senza che quella è imprudente, e questa sempre accompagnata da qualche noia e impedimento, che apporta seco la vita, che incomincia a  discendere e cadere. Ma ogni altra consideratione si può riputar di picciola importanza (benchè ella sia di grandissima) rispetto a quella, come s'è detto, della natura e d'i costumi: perciò che per l'ingegno s'istima l'huomo. Sia adunque il marito della nostra figliuola   huomo di chiaro intelletto, prudente, letterato, e buono. Et se io desidero le lettere, Signora Dorothea, nel l'un sesso e nell'altro, non ve ne fate maraviglia: per che dalla cognition di queste s'impara (oltre il culto Divino, come s'è detto di sopra) il diritto governo della vita Civile, et in breve ogni ornamento dell'huomo, animale de tanta eccellentia. Onde ben disse un savio Greco, che l'huomo senza lettere, era a guisa d'arbore, che non fa frutti, che o si taglia, o non guardato da alcuno. Diremo adunque, che quel matrimonio, nel quale si trovano queste parti, sarà queto e ripieno di contentezza. Turbati e apportatori di molestie e di danni tutti quegli altri, che sono legati dal debole filo delle ricchezze, o della lascivia: come sarebbe che una honesta giovane per cagione di torto appetito s'accompagnasse con huomo infame: o che qualche pellegrino intelletto, mosso da basso e vil desiderio, a Donna, che havesse havuto effetti di meritrice, e portasse titolo d'impudica e d'errante s'accostasse. Lo essempio si vede in Paris, et in Helena; perché quella lasciò vincere la sua castità dalle ricchezze Troiane: e questo in lei altro non amava, fuorché due begli occhi e un vago viso sottoposto alle ingiurie della fortuna et del tempo. Onde per possedere mortal bellezza, il sapere (cibo degli animi celesti) e il regnare, (per cui tante corsero incontro alla morte) egualmente rifiutò, et sprezzò. Di che poi uscirono quelle tempeste, che rivolsero sottosopra il mondo. Dall'altra parte soavissima et molto felice fu la compagnia di Penelope con Ulisse, tutto che egli si vivesse molti anni lontano da lei; e questo avvenne,  perché l'uno era savio e parco: e l'altra moderata e casta. Ora se alcuno havesse a fare un lungo, e faticoso viaggio, lo consigliareste voi, che si eleggesse per compagno un'huomo ricco, ben vestito, e di bello aspetto; ma per altro sciocco, timido, e di niun valore: o pure un povero, diforme, e avvolto in umili panni; ma di piacevole ingegno, destro, forte, e atto ad agevolar non pur l'asprezza della lunga via, ma a difenderlo nei pericoli? Io mi credo securamente, che volendo voi dare a costui buono e fedel consiglio, de quest' ultimo lo confortereste. Onde non essendo la nostra vita altro,che un continuo camino alla morte, pieno d'innumerabili travagli et fatiche; pazzamente fanno coloro, che dovendo havere per aiuto un Compagno, non lo cerchino tale, che essi possano seco compatir la metà di quelli cotanti disturbi, e non accrescer per sua cagione la parte, che hanno. Se tali e sì fatte diligentie userà il padre, farà bene allogata la figliuola. Se andrà drieto il costume de Volgari, meglio sia accompagnarla a un serpe, che a huomo ricco e malvagio: perché è men grave una presta morte, che una lunga miseria. Et quale sarà quella prudente Giovane, che tenga più caro di pianger nella molle seta, e nell'oro; che rider nelle aspre gonne, e nei panni di poco prezzo: più essere havuta in odio e battuta nei ricchi palazzi e nelle superbe camere, che amata e accarezzata negli humili alberghi fra i dolcissimi abbracciamenti del suo carissimo marito. S'aggiunge a questo, che molti   da non altra cagione, che da furore o da falso sospetto mossi, divengono spesse volte micidiali delle innocenti moglieri. Sì come già adivenne a Giustina, Nobilissima Giovane Romana: la quale di pochi giorni maritata a un ricco gentilhuomo, ma forsenato, e di fiera natura, egli solamente per esser Giustina troppo bella, cadde in grandissima gelosia: e sospettando di adulterio, una notte, alhora, che quella infelice giovane, sì come di niun fallo colpevole, così incauta della sua morte, per andare al letto si traheva i panni di dosso, con la tagliente spada le dipartì la misera testa dall'innocente busto. Questo accidente crudele dispiaque a tutta la città, di maniera, che fu posto nella sepoltura di lei uno epigramma: per cui si dava consiglio a padri, che fossero diligenti consideratori nel maritar delle figliuole; non le ricchezze, ma gli huomini prudenti e di sano intelletto cercando. Ma di tali esempi n'è avvenuto più d'uno a nostri dì. Ammonisce dirittamente Platone Principe d'i Philosophi, che tutti gli huomini, i quali hanno fatto deliberatione di prender moglie, debbano a guisa di buoni e accurati Agricoltori, riguardare in qual terreno spargano il seme, acciò che esso per diffetto della terra non avvilisca, tralignando dalla sua virtù. La quale avvertenza dee con più cura esser osservata dalla femina, essendo ella stessa il terreno, che riceve il seme, e di esso poi simile a quello produce il frutto. Io mi penso, che se il seme e il terreno havesse sentimento humano; l'uno et l'altro buon seme  et buon terreno dimandarebbe: perciò che per la virtù d'ambedoi ne nasce il grano. Ma il terreno dimandarebbe la sementa molto più: con ciò sia cosa, che 'l grano prende maggior qualità dal seme, che dalla terra non fa. Vedesi etiandio per esperientia, che una generosa cavalla non degna accompagnarsi, se non a generoso cavallo. È invero commune desiderio, che i figliuoli siano simili al padre. Ma né la buona moglie vorrebbe vedere, ch'i suoi figliuoli s'assimigliassero a sì fatto padre: né il suocero i nipoti a si fatto genero. Però ciascuno, che desidera di non cadere in questi errori, dee usar gli avvertimenti, che si sono dati. Bella certo e degna di huomo d'alto cuore fu la risposta d'Aristide famigliare di Platone a Dionigi minore: quando essendogli da lui dimandata in moglie una delle sue figliuole, disse, che più grato gli sarebbe, veder la figliuola morta, che moglie d'un Tiranno. La cara compagnia della moglie col marito consiste non solo nella presentia della persona: ma parte nei cotidiani ragionamenti, e parte nella communanza delle voglie, e di tutti i beni e delle fortune d'ambedoi. Pensate qual copia di belli e grati ragionamenti potrà haver la moglie dal marito superbo, ignorante, crudele e pieno di furore a guisa di Pentheo; essendo ella humile, e, come l'habbiamo dipinta, letterata, e di benigna e pietosa natura. Chi le insegnerà le cose non intese da lei? Chi ammaestrerà i figliuoli, e modererà la famiglia? E con ciò sia cosa, che nelle felicità di modestia, e nelle avversità di conforto fa dibisogno, et nell'una cosa et nell'altra di ottimo et fermo consiglio;come potrà ella in ciò ricorrere al marito,  essendo egli huomo non meno povero ignudo e di giudicio, che di ragione? Se ella si accosterà ai costumi di lui, divenirà mala: se le farà contraria, le caderà in odio. Vedete adunque quale communanza di voleri potrà essere tra questi due. Nessuna per certo: ma si bene contendimenti e perpetui odii, né meno di fortune: che odiando il marito la moglie, odia parimenti le sue commodità ed i riposi. All'incontro considerate qual maniera di ragionamenti la buona moglie col buon marito di continuo si gode. Essi sono tali, che niun con cento è più soave: niun mele più dolce, niun condimento più saporoso; e tanto più se in lui si contenirà qualche poco di eloquentia; e vi si formino alle volte quelle parole involatrici dell'anima. Pensate come le forti et le volontà siano in loro communi: quando dall'uno depende la vita dell'altra; e tanto desidera questa, quanto conosce esser desiderato da quello. Pensate qual virtuosa creanza de figliuoli, e quale eccellente governo di famiglia ne derivi. Se la moglie desidera d'imparare, ha da vicino il Maestro: se ha di bisogno di consiglio; o per meglio tolerar le cose avverse, o per non s'insuperbire nelle seconde, ha presso la mano il fonte, onde può abbondevolmente ammorzar la sete. Ha gli ammaestramemti, ha le essortationi, i conforti, et tutte quelle difese, che in quello turbito et tempestoso mare di vita ad ogni momento fa di bisogno di adoperare. Quanta modestia, quanta pace, quanta tranquillità, quanta religione nasce, si conserva, ed accresce fra questi di giorno in giorno: essendo in ciò il marito di dolce vita alla moglie non solo con le parole, ma anchora con gli esempi: di maniera, che pare a lei di haver trovato non  un marito, quale si desiderava per lei: ma, che un'Angelo le sia mandato da cielo per sostegno e scorta de passi suoi. Mi potete credere Signora, che niuno stato, niuna condition è tra mortali, laqual faccia più interra e più certa fede della vera felicità, che godono l'anime de beati nel regno di Dio, di cotesta. Ora parmi, che tale e sì fatta habbiamo formata la nostra Vergine, che poco più oltra le si possa desiderare: e appresso accennata al padre la più dritta e secura strada da poterla condurre al novello sposo. Se altro ci resta da dire, io v'affermo di non saperlo; però sarebbe tempo, ch'io passasi alla creanza della maritata. Ma perché il giorno è già vicino alla sera; e il ragionamento è stato alquanto lungo; io direi, che con vostra licentia si rimettesse questa materia a domani.</p></sp>
<sp><speaker rend="sc">DOR.</speaker><p>Signor Flaminio due cose contrarie combattono egualmente in me, desio d'intender questo secondo soggetto, e compassione, ch'io prendo della stanchezza vostra. Ma volendo, che per questa volta vinca la compassione, dandovi hora la licentia, che dimandate, vi prego a far sì, che domani io rimanga contenta del desiderio: altrimente vi dico, che l'obligo sarà assai minore, di quello che peraventura istamate.</p></sp>
<sp><speaker rend="sc">FLA.</speaker><p>In questa guisa volete, che l'obligo sia astretto da un altro obligo: ma sia, come si voglia; intendo d'esser io l'obligato. Ma se pure la vostra cortesia volesse esser tenuta ad alcuno; siatene a questo libro.</p></sp>
<sp><speaker rend="sc">DOR.</speaker><p>Io credo, che'l libro sia dettatura di voi; poi, che ne parlate così bene.</p></sp>
<sp><speaker rend="sc">FLA.</speaker><p>Né questo è segno di poco amore, ma attendetemi domani: che io penso di sodisfarvi assai meglio.</p></sp>
</div1>
<div1>
<head>Libro II</head>
<argument><p rend="sc">LIBRO SECONDO NEL QUALE SI RAGIONA DELLA INSTITUTION DELLA MARITATA</p></argument>
<stage><p>
<hi rend="sc"><hi rend="italic">FLAMINIO,</hi></hi> <hi rend="sc"><hi rend="italic">DOROTHEA</hi></hi>
</p></stage>
<sp><p>Io non entro mai, Signora Dorohea, in questo Giardino, che a me non paia d'entrare in uno di quegli horti, che sono con tante laudi celebrati dagli antichi Poeti. Perciò che gli Arbori essembrano d'esser piantati per mano di Pomona: i frutti, che si colgono alle stagioni, contendono di bontà con quelli, che si appresentano alle mense d'Alcinoo: le Viti non invidiano il pregio a quelle, di che Creta è più famosa: i Gigli vincono la candidezza delle Nevi: il vermiglio delle Rose toglie il colore ai Robini: e l'herba col suo verde ne supera li Smeraldi: le quai tutte cose mi rinfrescano nella memoria quel piacere, che io qui soleva prendere alcuna volta degli honesti ragionamenti della mia Camilla. Onde prudentemente havete eletto questo luogo al ragionamento d'hoggi: perché non potevate elegger né il più bello, né il più commodo, né dove io parlassi più volentieri: né sito, che più  peraventura fosse conforme alla qualità delle cose, delle quali sete così desiderosa d'udire. Perciò che il matrimonio, quando è formato da quegli ordini, et conservato da quelle conditioni che si convengono a cosa di tanta importanza, esso è appunto simile a un Giardino ripieno di tutte le contentezze e felicità humane.</p></sp>
<sp><speaker rend="sc">DOR.</speaker><p>Vedete adunque, che io sono stata avveduta et del vostro piacere e della bontà del matrimonio, havendo eletto conveniente all'uno all'altro. Sedianci adunque all'ombra di questo Alloro sopra il fresco terreno dipinto di tanti colori. Che qui il riposo sarà più grato: ed appresso il sole co raggi suoi non ci verrà a fare oltraggio: il quale tuttavia sormontando, è poco discosto dal Mezogiorno. Se peraventura, Signor Flaminio, non ci fosse caro, ch'io facessi recare degli origlieri.</p></sp>
<sp><speaker rend="sc">FLA.</speaker><p>Io per stimo, che alla qualità della stagione non si possa trovare più molle origliero, né più grato tapeto dell'herba. Sì che sedianci pure, come havete detto, nel grembo di lei. Ma pregate prima gli uccelli, che trasittano il canto loro per insino a tutto, che'l mio ragionamento habbia fine, i quali; come udite, empiono tuttavia quest'aria di piacevole, ma troppo alta e profonda harmonia.</p></sp>
<sp><speaker rend="sc">DOR.</speaker><p>Non temete, che'l cantar degli Uccelli mi tolga d'udire le vostre parole, ne scemi punto il diletto, che io prendo d'i vostri ragionamenti: e quanto a voi; penso, che subito, che incominciarete a ragionare, essi anchora v'ascolteranno; tratti della vaghezza di questi sermoni: con ciò sia cosa, che le forze d'amore trafigono così bene i loro piccioli corpicelli, come fanno i nostri: e   è tra loro, chi serba inviolabilmente le leggi del matrimonio.</p></sp>
<sp><speaker rend="sc">FLA.</speaker><p>Io comincierò adunque, Signora mia: ma prima, che incominci, potrei peraventura movere una quistione; la quale sarebbe, qual d'i tre stati sia più perfetto, o quello della Vergine, di cui fu parlato hieri; o quello della maritata di cui ho a parlar' hoggi o quello della Vedova: perciò che tutti hanno le sue virtù, et la sua laude da Dio. Ma lasciando questa determinatione ai Theologi, e venendo al nostro soggetto, dico, che avanti, che la mia figliuola entri in casa del novello marito, è mestiero, che si riduca molto bene nella memoria l'ufficio e il fine del matrimonio, per poter poi sodisfar pienamente con l'opera a quello, che ella havrà prima considerato con l'intelletto. Né questo potrà intendere a bastanza, se da prima non si rivolge a i principij. Iddio adunque eterno Signore e creatore di questa così bella e maravigliosa Machina, che noi veggiamo, poiché hebbe formato l'huomo; non giudicando, che egli fosse da se solo bastante a quel fine, al quale creato l'haveva, v'aggiunse la Donna, a lui simile e di animo e di forma, trahendola dalle sue carni: e gliela diede per compagna ed aiutrice in tutti gli accidenti della vita. Appresso volle, che ambedoi, l'uno generando, e l'altro producendo figliuoli, venissero in tal modo a crescere e perpetuar la generatione humana per lo spatio di molti secoli. Veggiamo già da questo principio l'Huomo e la Donna altro non essere che una carne istessa. Onde congiunti insieme, di due corpi divengono uno solo; e ne formano quel mirabile Hermaphrodito, che non si può dividere.</p>
<p>È adunque l' ufficio del matrimonio congiungere il Marito e la moglie con sì stretta unione, che non siano più che uno; e il fine è generare. Et perché questo congiungimento è opera di Dio, di qui ne segue, che gli huomini non lo possano separare, né altresì recider quel calmo, che divinamente è inestato nella propria pianta. Onde bella et molto convenevole è la diffinitione di Messer Francesco Barbaro, illustre gentil'huomo Vinitiano (parlo di quel Barbaro, che fu avolo del grande Hermolao) il matrimonio essere perpetuo congiungimento di huomo e di donna, ordinato per cagione di crear legitimamente figliuoli, e di fuggire adulterio. Senza il quale non sarebbe né amore né concordia alcuna fra i mortali: perciò che ciascuno le più belle desiderando, cercarebbe di ottener con le arme quello, che non potesse con la ragione: e niuno non havendo certa prole, i figliuoli amarebbe: e perciò mancando le institutioni buone, mancharebbe insieme la virtù; e il mondo altro non sarebbe, che spelunca di ladroni, e albergo universale di Tiranni: così di Tantali, di Sisiphi; e di Mezentij ogni parte ripiena, e contaminata si venderebbe. Onde i Romani, perché la loro città di honesti figliuoli si riempiesse, ordinarono per  legge, che coloro  pagassero all'Erario certa somma di danari, che senza moglie erano pervenuti alla vecchiezza. Et Licurgo, le cui leggi mentre i Lacedemoni osservarono, hebbero sempre honorata Republica; e poi, che a sprezzarle incominciarono, quella insieme con la loro gloria cadde senza più levarsi; notò d'infamia qualunque huomo avanti i trentasette anni non  haveva presa moglie; ne voleva che potessero entrare ne i giuochi della palestra i giovani, che anchora a moglie congiunti non erano: affine, che per timor di biasimo, e desiderio di gloria la città abbondando sempre di nuove nozze, abbondasse etiandio di prole legitima e ben disciplinata. Però in Lacedemonia, dove era a vecchi honoratissimo albergo, un giovane, che sedeva nel Theatro, non volendo in piè levarsi per honorar Callide sommo e chiaro capitano, il quale niun figliuolo haveva havuto; e egli maravigliandosene, disse, io te non voglio honorare, perché tu non hai generato alcuno, che me honori. A questo matrimonio adunque la giovane andando, non pensi d'andare a un convito, o a una festa piena di giuochi e di lascivie: ma d'entrare in uno albergo casto e santo: nel quale facendo ella col marito quella perfetta unione, che dicemo, vivi felice tutto il suo tempo. Consideri appresso che sì come in un corpo sono molti membri; dei quali il più nobile e il principale è il capo: così la prima, e più nobile parte del componimento di questi due è il marito: il quale essendo capo della Moglie, deve egli etiandio, sì come capo, essere amato e honorato da lei, e nel modo, che tutto il governo del corpo depende dall'intelletto, che ha la sua sedia nel cervello, e per conseguente in esso Capo; così conviene, che tutto il governo della moglie dependa dal Marito. Di qui potrà ritrarre, che al Marito appartiene il comandare, e a lei l'ubbidire è richiesto. Il che tanto  più volentieri s'apparecchierà di dover fare; quanto conoscerà, che ella e egli sono un corpo solo. Ne questa obbedientia si dee chiamar servitù: quando servendo al Marito, è servire a se medesima, e se pure ella meritasse nome di servitù; è ripiena di tanta soavità e dolcezza, che avanza ogni libertà.</p></sp>
<sp><speaker rend="sc">DOR.</speaker><p>Gran principio, Signor Flaminio, è quello, che havete fatto.</p></sp>
<sp><speaker rend="sc">FLA.</speaker><p>Così è come io dico, Signora: e in queste poche parole consiste tutta la legge del Matrimonio: né  altro si può dire, per molto, che se ne ragioni: se non, che'l Marito e  la Moglie col legame del matrimonio divengono un corpo solo; e che di questo corpo il Marito è il capo. E se io ne parlerò lungamente; altro nel mio ragionamento non si contenirà, che Unione: e variando parole sempre conserverò questa dottrina: non altramente, che faccia alcun'huomo la propria effigie; che se ben prende diversi habiti, è sempre il medesimo. Considerate adunque dalla Giovane queste cose, honesto e utile consiglio sarà, che'l giorno, nel quale si celebra l'effetto di questo santisimo legame, non in Danze e Conviti, come è costume si consumi, ma tutto si spenda in rivolger preghi a Dio, che sì come egli solo è Auttore del matrimonio; così a quello (la sua merce) porga il favore della sua gratia: senza la quale niuna operatione fra mortali hebbe mai buono succedimento. Che se gli huomini in ogni picciolo viaggio (tenendo punto di religione), sogliono ricorrere alla bontà Divina, che loro a tal viaggio sia favorevole: con quanta maggior sollecitudine, e con quanto più divoto animo doveremo noi ricorrere al   fonte della sua pietà il giorno delle nostre nozze: il quale è il Natale e della felicità e della miseria così del marito, come della Moglie? Ma certo non si potrebbe dire, sì come l'Aversario del bene questa salutifera medicina, che c'è data da Dio per Antidoto pretiosissimo contra le piaghe della Lussuria, attoschi tutta col suo veleno, di maniera, che donde si attende salute; indi partorisce danno. Noi pure nel battesimo facciamo tutti professione di rifiutar le pompe del mondo. Ma quante ne usiamo nel battezare. Conceduteci sono le nozze (oltra alle cagioni di sopra) per rimedio della libidine: e noi facciamo, che niuno effetto è più di queste libidinoso. O come si dovrebbono dolere tutti gli huomini d'intelletto, che'l primo giorno di questo casto congiungimento ordinato da Dio, subito si assaltino da ogni parte le tenere giovani con tante e sì forti machine di lascivia. Quivi i motti licentiosi, i gesti de' pazzi, i Buffoni, e le Comedie dishoneste più, che altrove, hanno luogo: anzi tutte le dishonestà, che in diversi tempi si sogliono fare, in queste sono ridotte. È difficile certamente fra cotante tempeste d'humane perturbazioni tener diritto il Temone dell'animo molto più, essendo soffiati e combattuti da questi venti, poter salvi pervenire al desiderato parto.</p></sp>
<sp><speaker rend="sc">DOR.</speaker><p>Per certo, essendo il matrimonio così santa opera, non si dovrebbe incominciarlo da così dishoneststi principij.</p></sp>
<sp><speaker rend="sc">FLA.</speaker><p>Divenuta la Giovane nuova sposa, è dibisogno, che fra tutte le virtù pertinenti alla Maritata, ne n'habbia due, che dell'altre tengano  la maggioranza: le quali se con lei sarranno, potranno far quel Matrimonio fermo, stabile, perpetuo, facile, lieve, e veramente beato. Ma se l'una delle due vi manca; all'incontro sarà grave, odioso, insupportabile, misero, e alle volte poco durabile. Queste sono castità in lei, et amore verso il marito. La prima dee portar seco dalla casa del padre: quest'ultimo dee prender, subito ch'ella entra in quella del marito: e riputare, che havendo lasciato il padre, la madre, i fratelli, e tutti i parenti, ciascuno di questi debba ritrovare in lui. La castità (di cui si parlò hieri assai abbondevolmente) si convien maggior nella maritata, che ella non conviene peraventura in alcuno degli altri stati. Con ciò sia cosa, che la moglie, che offende questa, offende primieramente Dio, con l'autorità di cui è fatto il matrimonio; ed a cui giurò la purità del letto matrimoniale. Da poi fa ingiuria al marito, al qual solo ha data se medesima: fa ingiuria alla charità del prossimo; perché non se ne trova a lei alcuno maggiore di colui, che le è padre, fratello, compagno, marito e Signore. Diparte la unione, di cui fra mortali non è la più stretta, né la più santa. Spezza il legame santissimo del congiungimento humano, rompe la fede, la quale molti col proprio danno serbarono per infino a nimici. Leva la compagnia civile: offende le leggi e la patria: flagella il padre, la madre, le sorelle, i fratelli, i parenti, e gli amici. È di cattivo esempio ai suoi: infama la famiglia: e poi, ch'è divenuta madre, è madre così iniqua e scelerata, che i figliuoli udir ragionar di lei non possono senza vergogna; né ricordare il nome del padre senza dubbio d'esser suoi figliuoli. Onde in un   medesimo tempo è et spergiura e sacrilega: perciò che per sacramento e voto sono i corpi non pur dedicati à Dio; ma, come disse Dante, sue Vittime si fanno. Io per me non so se maggior peccato, commettano quei, che rovinano la patria loro, che distruggono le leggi: che occidono i padri, e profanano le cose sacre. Et come può stimar la moglie impudica d'havere in sua difesa Dio, e gli huomini amici? Le leggi, la patria, il padre, i parenti, i figliuoli, e il marito la condannano, et puniscono acerbamente: Dio giusto giudice con giusta vendetta la castiga. In che dunque spera? Passerà forse impunita in questa vita. Concedasi: ma tenga certo, che nell'inferno sarà astretta a portare debite pene. Certo questa castità, come la Donna è maritata, non è più di lei; ma disposta nella sua fede e raccomandata dal Marito. Onde dandola ella ad altri, tanto più pecca, quanto da le cose d'altrui; e appresso gli altri mali commette il peccato del latrocinio.</p></sp>
<sp><speaker rend="sc">DOR.</speaker><p>Questo non si può negare.</p></sp>
<sp><speaker rend="sc">FLA.</speaker><p>Fu già una honesta giovane, maritata assai nobilmente in uno de' nostri della città. La quale essendo richiesta da un suo amante, à compiacergli di quel fine, di che sono gli amanti desiderosi, gli rispose con queste parole. Se quello, che da me ricerchi, fosse mio, forse ch'io te'l concederei: ma quando io era vergine, fu di mio marito. Bella certo et prudente risposta: ma quest'altra forse non meno ingeniosa d'una Fiorentina. Costei amando, quanto si dee, il marito: ed essendo tutto di stimulata da uno spagnolo, innamorato di lei, egli, come è costume di quella natione,  quante volte trovata occasione di parlar seco; tante soleva dire, che ardeva, che era senza cuore, e sì fatte parole lontane dal vero; e terminando fu gli effetti d'amore, diceva, Mia Signora io vi prego per vita di Gabriello: che Gabriello era il nome del marito di lei. Intanto, che la Donna, non potendo più sofferir quello stimolo, gli rispose in tal modo. Et tu per vita tua saresti bene a non mi comparer più innanzi: perché chiedendo la persona mia, chiedi quella di Gabriello. Però partiti, e dimanda lui a lui stesso. Sapeva lo Spagnuolo, il marito di colei esser' huomo terribile, e di molto feroce. Onde intendendo il motto in quel senso, che era suto detto da lei, per minor pericolo si rimase dalla impresa.</p></sp>
<sp><speaker rend="sc">DOR.</speaker><p>Molto savia fu questa Donna, facendo ella stessa quello effetto con le parole, che un'altra havrebbe cercato di fare per via del marito con le arme.</p></sp>
<sp><speaker rend="sc">FLA.</speaker><p>Dirò più avanti, che la moglie non è padrona del corpo suo: ma quello è tutto in poter del marito, di maniera, che ciò diede cagione d'istimare ad alcuno, che né voto, né deliberatione di continenza merita essere approvata in lei, se non è di consentimento del marito. È invero grave tormento a supportar la moglie, quando ella è sciocca, superba, ostinata, inferma, bestiale, e pazza: più grave senza comparatione, quando è impudica. Due altri beni ne corrompe l'Adulterio, per cagion de quali il matrimonio è formato: l'uno è la prole; l'altro la facultà: perciò che la prole, come io dico, fa incerta: ed è cagione, che si consumano le facultà. Dico le facultà: con   ciò sia cosa, che la Donna, che nell'adulterio ha posto il suo amore, dimenticata del suo ufficio et di se medesima, non può amar le sustanze di colui, di cui ha in odio la vita, e con quella insieme i figliuoli. Senza che non è cosa, che ella possa ricusare ad uno, al quale ha donata se stessa. Non le ricchezze, non li stati, non la morte de' troppi figliuoli. Sì come si scrive di Livia sorella di Germanico: la quale havendo data a Seiano la sua castità, huomo che più tosto s'accostava alla vecchiezza, che altramente, plebeo, e pieno di scelerità, non sostenne anchora di negare a quello la morte di Druso suo marito, né di Tiberio di lui figliuolo, futuro herede di quello Imperio: giovane bellissimo, nobilissimo, et di altro et generoso animo: né similmente de' figliuoli, che del detto havea ricevuti. Et invero non serba per lei alcuna cosa, chi dà via la sua castità. Il che fu compreso da molte elette Donne, non solo della nostra religione, ma delle Gentili. Et per tacere di Lucretia, di cui hieri vi ricordai; io penso, che habbiate letto, che essendo presa la città d'Athene da Alessandro Re di Lacedemoni; et da lui posti al governo trenta huomini; usando questi crudelissimo ufficio di Tiranni, talmente che la castità delle Donne non era più secura; la moglie di Nicerato per conservar la sua, se medesima levò di vita. Non havete similmente letto nel Petrarca delle Thedesche, <quote><lg><l>“Che con aspra morte</l><l>“Serbar la lor Barbarica honestate?</l></lg></quote> Le quali non havendo potuto da Mario ottener la gratia, che esse dimandavano; la qual gratia si era di poter sacrare la lor castità insieme con le altre vergini, in Roma nel tempio della Dea Vesta; occisi il giorno i loro figliuoli, la seguente notte se stesse impiccarono.</p></sp>
<sp><speaker rend="sc">DOR.</speaker><p>Crudele maniera di morte.</p></sp>
<sp><speaker rend="sc">FLA.</speaker><p>Nella guerra, c'hebbero i Focensi co Thesalensi, essendo questi entrati con grande esercito ne confini di quelli, Daiphanto, il quale haveva il sommo Magistrato della città, comandò, che quelli, che erano atti a portare arme, andassero contra a nimici: e, che i fanciulli, le Donne, e tutto il vulgo inerme, si rinchiudessero in alcuno de' più segreti luoghi della città: et quivi posta insieme gran quantità di legna, e di altra materia secca, quando avenisse, che fossero vinti, accendendosi dentro il fuoco, in quello ardessero. Proposta questa fiera legge al popolo, fu uno; il quale hebbe a dire, che questo non era convenevole, che si facesse, senza espresso consentimento delle Donne. Le quali essendo della lor volontà addimandate, tutte e parimente la legge approvarono: così facendo, come era ordinato. E se l'effetto non succedette, avvenne solo perché hebbero la vittoria.</p></sp>
<sp><speaker rend="sc">DOR.</speaker><p>Gran durezza per certo fu ne cuori di queste tali.</p></sp>
<sp><speaker rend="sc">FLA.</speaker><p>Voi vedete in quanto prezzo era la castità appresso le Gentili, le quali tuttavia caminavano nelle tenebre: considerate adunque, quanto maggiormente ella debba essere apprezzata dalle nostre Donne, alle quali è dato il lume di quella gratia, che esse non hebbero. Onde non essendo conceduto dalla christiana religione, che alcuno sia micidiale di se medesimo; dove questo è vietato dalla divina legge, non dovrebbe la Donna per cagione di conservar la sua castità  ricusare, che altri con ogni aspra maniera di morte la privasse di vita.</p></sp>
<sp><speaker rend="sc">DOR.</speaker><p>A me pare, che questa castità sia tanto necessaria alle Donne (come bene ne ragionaste hieri) che'l parlarne molto sia mettere in dubbio la cosa certa.</p></sp>
<sp><speaker rend="sc">FLA.</speaker><p>Conchiudendo adunque quello, che dite voi, torno a dire che la moglie col marito non è altro, che un corpo solo. Onde (per venire alla seconda virtù, ch'ella dee prendere nella casa di esso; la quale è l'amore) affermo esser cosa ragionevole, che questa quello ami, quanto se medesima: istimando, come s'è detto, lui essere a lei in luogo di padre, di madre, di fratello, e di sorella: si come Andromeca di Hettorre soleva dire. Noi veggiamo la vera amicitia aver tanta forza, ch'ella può fare di due animi uno solo: questa forza conven che habbia il matrimonio molto più: il quale vince di gran lunga tutte le altre amicitie. Perciò che non pur tra il marito et le moglie due animi et duo corpi un solo divengono: ma di questi due mescolamenti un solo huomo si forma: atteso, che l'animo della moglie dee vivere in quello del marito; et ella a lui, come a parte migliore di se medesima, in tutte le cose ubbedire, et render honore.</p></sp>
<sp><speaker rend="sc">DOR.</speaker><p>Io non credo, che alcuna moglie negasse questo esser suo debito.</p></sp> <sp><speaker rend="sc">FLA.</speaker><p>È anchora la Donna (se alla prima origine si riguarda) figliuola dell'huomo; et assai più debole: onde per tal cagione ha similmente più di bisogno dell'opera sua; di maniera, che lontana dal marito, riman sola, ignuda, et soggetta a tutte le offese: ma essendo dal marito accompagnata, dove ella si trova, ivi è la sua patria, la sua casa, i suoi parenti, i suoi domestici, et tutte le sue ricchezze.</p></sp>
<sp><speaker rend="sc">DOR.</speaker><p>Così è, senza fallo alcuno.</p></sp>
<sp><speaker rend="sc">FLA.</speaker><p>Et perché non istimate, che ricercando minutamente quello, che si conviene a una maritata, io voglia tacitamente inferire, che poche ve ne siano caste et fedeli; dico, che dell'amore delle mogli verso i mariti si trovano molti esempi, dei quali ne andrò scegliendo alcuno. Issicratea moglie di Mitridate Re di Ponto sotto habito virile e con breve chioma, sempre nelle guerre gli fu compagna: et quando egli, vinto dai Romani, fuggiva per istrani paesi, di continuo gli era appresso; et con dolci parole et amorevoli abbracciamenti dì et notte lo confortava: colà il suo Regno stimando, ove era il suo marito. Flacilla Nonio Prisco, et Egnatia Massimilla Glitione Gallo, ambedoi in esilio seguitarono: senza cura della perdita delle ricchezze, che elle lasciavano nella patria: havendo i mariti loro per tutte le ricchezze del mondo. Né senza gran pericolo di se medesima Turia occultando il marito, lo scampò dalla morte, la quale dai tre occupatori della libertà Romana gli soprastava. Sulpitia moglie di Lentulo, ingannando la guardia della madre, che la pietosa deliberatione cercava d'impedirle, preso habito di fantesca, insieme con due ancelle et altretanti servi a Lentulo di nascosto si fuggì: né schifò di esser posta nel numero degli altri ribelli, per serbar la debita fede e la charità verso il marito. Et a tempi nostri la moglie di Ferdinando Gonzaga Conte di Castella, essendo il suo marito nella guerra fatto prigione d'un Principe Alamano; questa con colorata cagione di visitarlo, ottenne di potere entrar nella prigione. Nella quale pervenuta, lo persuase a cambiar seco i panni: il che facendo il   marito, in tal guisa se ne fuggì. Questo fatto inteso da quel Principe, lodando esso amore, che la Giovane al marito portava, le diede licentia di tornarsi a lui. Di tal famiglia ne fu un'altra: la quale maritata a Roberto Re d'Inghilterra, avvenne, che'l Re in certa giornata havuta co' nimici fu ferito gravamente. E perché il ferro era avvelenato, i Medici conchiusero, che esso non poteva guarire, s'egli non si trovava alcuno, che con la propria bocca il veleno asciugasse. Il Re, che valoroso Signore era, conoscendo, che non si poteva far quello effetto, se non con la morte di chi lo facesse, non volendo a ciò consentire, di hora in hora, (raccomandandosi a Dio) con ostinata patientia attendeva il suo fine. La Reina andò la notte al letto del re: e trovando, che egli dormiva, chetamente sciolse il legame della piaga, et fece ella stessa pietosamente quell'opera, che niun'altra persona havrebbe fatto di volontà.</p></sp>
<sp><speaker rend="sc">DOR.</speaker><p>Animo veramente degno di reina, ed amore convenevole a consorte.</p></sp>
<sp><speaker rend="sc">FLA.</speaker><p>Questi, come vedete, sono esempi di benivolenza incomparabile, portata dalle mogli a' mariti, mentre e vissero come anchora si legge d'Alceste: la quale per campar da morte il suo, corse volentieri incontro al supplicio, ch'era apparecchiato per lui. Ma si trovarono anchora non poche: le quali doppo la morte d'i mariti non volsero rimanere in vita. Laodamia inteso l'acerbo fine del suo carissimo Prothesilao, con le proprie mani si trafisse. Paolina moglie di Seneca volle morire con esso lui: ma havendosi fatte aprir le vene, la crudeltà di Nerone non sofferse, che ella pervenisse alla morte, non per altra cagione,  che per esser desiderata da lei.</p></sp>
<sp><speaker rend="sc">DOR.</speaker><p>Fu ben crudele invero.</p></sp>
<sp><speaker rend="sc">FLA.</speaker><p>Una figliuola di Demotione, essendo nuova sposa di Leosthene, ma non anchora havendo egli gustati i frutti delle sue nozze, inteso, ch'egli era morto, se medesima a morte spinse: affermando, che con ciò sia cosa che a lui havea dato l'animo, non poteva esser congiunta ad altro marito, senza commettere adulterio. Porcia figliuola di Catone, et moglie di quel Bruto, che uccise Cesare, subito che pervenne alle orecchie di lei la morte del marito, corse per uccidersi: et essendole levato il ferro di mano si puose in bocca carboni ardenti: et in cotal modo andò a trovar l'anima di colui, cui haveva perduto col corpo. Giulia figliuola di Giulio Cesare veggendo portar da uno de servi la bianca vesta di Pompeo suo marito insanguinata, credendo quello essere o ferito o morto, fu sovrapresa da così estremo dolore, che rese il parto immaturo, et in breve termine si morì. Cornelia l'ultima moglie di Pompeo, poiché si vide dinanzi gli occhi tagliar l'honorata testa a colui, che tante honorate spoglie haveva all'Imperio Romano acquistate, disse, che sarebbe stato biasimo, che havedo ella veduto uccidere il marito, la sola doglia non fosse bastante a uccider lei. Artemisia Reina di Lydia bevve le ceneri del morto Mausoleo, acciò che viva fosse sepoltura del suo marito.</p></sp>
<sp><speaker rend="sc">DOR.</speaker><p>Questi esempi, S. Flaminio, mi dilettano molto: e tanto più, perch'è opinione d'alcuni sciocchi, che poche mogli, (come voi temeste, ch'io non vi credessi tra questo numero) amino i loro mariti.</p></sp>
<sp><speaker rend="sc">FLA.</speaker><p> Adunque io non tacerò quest'altro: il quale è degno di scriversi con lettere d'oro. Fu in Galatia trai maggior   capi di quella religione duo carissimi amici, et congiunti insieme con stretto nodo di parentado: l'uno detto Sinato, et l'altro Sinorige. Haveva Sinato per moglie una giovane chiamata Gamma: bella di corpo, ma molto più di animo. Perché non solo era modesta, et unicamente il marito amava; ma era prudentissima, et di più alto cuore, che per aventura non s'acconviene alle Donne. Onde ne veniva etiadio amata et honorata da tutti i sudditi. S'aggiungeva a questo l'esser costei Sacerdotessa di Diana: la qual Dea era in molta riverentia appresso quel popolo: cosa, che à lei accresceva maggior riputatione. Avenne, che Sinorige s'innamorò di questa Gamma tanto fieramente, che non potendo né per preghi, né per minaccie ridurla alle voglie sue, con tradimento levò di vita Sinato: il che fatto, d'indi a pochi giorni dimandò le nozze di Gamma. La valorosa giovane, che non haveva honorata la morte del suo caro marito con lagrime vane, ma pensava, come potesse vendicarla con la morte di Sinorige; parendole questa esser bella occasione alla vendetta, prima ricusò assai leggermente: da poi dimostò, ch'era cotenta. La onde, essendo sempre più sollecitata da Sinorige, con esso lui si ridusse nel tempio della Dea: dicendo, che col testimonio di lei voleva, che si celebrassero quelle nozze. Gamma inginocchiatasi dinanzi l'altare della Dea; et di lei appresso Sinorige, poiché 'l sacrificio hebbe fine (secondo il costume di quel paese) prese in mano una gran tazza; nella quale v'haveva posto veleno mescolato con vino: et bevutone gran parte, porse la tazza a Sinorige: et egli bevvè il rimanente. Il che essendo veduto da Gamma, lieta ella che l'honesto desiderio havesse effetto, riguardando alla imagine della Dea, disse con alta voce queste parole. Io chiamo te per testimonio o Santa Dea; che doppo la morte del marito per altra cagione rimasa in vita non sono, che per vendicar la sua morte con la morte di costui: la qual vendetta havendo ottenuta, hora me n'andrò contenta a trovare il mio Sinato. Da poi rivoltasi a Sinorige, seguitò. Et tu crudele e scelerato huomo puoi ordinare ai tuoi servi, che invece delle pompe delle nozze, che malamente hai desiderate, apparecchino sepoltura al tuo corpo. L'udir Sinorige le parole, et il sentir, che il veleno era già corso per tutte le vene, fu un medesimo tempo: onde fattosi porre nella letica, dopo alcuni rimedi vani, fra poco spatio si morì. Sopra visse alquanto Gamma doppo lui: et come intese, che Sinorige era morto, con molta allegrezza mandò l'anima fuori dal corpo.</p></sp>
<sp><speaker rend="sc">DOR.</speaker><p>Certamente Donna di grandissimo valore fu costei: e ricordomi molte volte haver letto sì fatto esempio sotto altri nomi.</p></sp>
<sp><speaker rend="sc">FLA.</speaker><p>Esso è tanto nobile, che molti scrittori non l'hanno voluto tacere. Ora, come io dissi di sopra, non consiglio la nostra sposa uccidersi per il marito (che questo non permette la legge:) ma ben la conforto a metter sempre la vita di lui innanzi a tutti i commodi di se stessa: stimando, che tutte le avversità di quello siano poste nel corpo di lei. Niun'argomento Signora mia, è maggiore, né più certo di Castità, che quando si conosce la moglie amar sinceramente e con tutto l'animo il suo consorte. È adunque il primo ufficio della sposa amare il marito: il che facendo ella anchora verrà amata da lui. Che invero è impossibile, che tardi o per tempo, chi conosce essere amato, non ami, e di qui è quel verso di Dante. <quote><lg><l>“Amor, ch'a nullo amato amar perdona.”</l></lg></quote> Né pensate, che si debba amare il marito nel modo, che si ama o l'amico, o il fratello: conviene, che con questo amore sia congiunta una somma riverentia, e una obedienza più, che perfetta: con ciò sia cosa, che solamente le leggi humane, ma le Divine comandano, che la moglie sia soggetta al marito: e non solamente le leggi, ma la natura istessa questa feminile soggettione dimostra; la quale in tutte le spetie de' bruti puose men fortezza nelle femine,  che ella non fece ne maschi; e parimente più tenera carne e più delicato pelo lor diede. Quelle parti appresso, che a questi concedette per difesa; come sono i denti, le corna, i rostri, e sì fatti; tolse a molte femine: e se pure le diede ad un sesso e all'altro, le fece più forti nei maschi, come veggiamo nei Tori: i quali hanno più salde corna, che le femine di quella specie non si veggono havere. Questo, come io dico, fa la natura negli animali bruti: onde la femina ubbidisce al maschio, lo accompagna, lo accarezza, e sostiene con molta patientia d'esser battuta da lui. Il che se osservare si vede dalle bestie; quanto maggiormente dovete osservar voi Donne, che'oltre al costume della natura, oltre alla ragione, e oltre alla debolezza del vostro sesso, havete i precetti della legge, la qual comanda, che siate ubbidienti all'huomo? E a cui? Al vostro capo, alla vostra metà, alla vostra anima. Perciò che quei, che diffinirono il marito,  e la moglie esser una cosa medesima, aggiunsero, la moglie essere il corpo e il marito l'anima: onde sì come è convenevole, che'l corpo prenda il suo reggimento dall'anima: così ragionevole cosa è, che la moglie sia governata dal marito. Male andrebbero le cose humane, se la Luna non si contentando della bellezza del suo cielo, volesse alzarsi a quello del Sole; e Venere sdegnando similmente il suo, sormontasse a quello di Marte, o di Giove, o di Saturno: e tutti cangiassero luoco di maniera, che'l più basso pianeta fosse per ordine il più alto, e il più alto il più basso divenisse. Or non sarebbe questo un ritornar di nuovo il mondo nell'antico Chaos? Bisogna adunque, che tutte le cose si conservino nei termini e proprietà loro: e questo si può conchiudere: che alla Donna è così di mestiero il governo dell'huomo; come è a ciascun cielo, lo effetto di chi lo muove.</p></sp>
<sp><speaker rend="sc">DOR.</speaker><p>Io sono d'un medesimo parer con voi: e pregovi, che lasciando da parte i Cieli, ragionate, come si dee usar l'obedientia per acquistar l'amor del marito, e se a questa è posto termine alcuno.</p></sp>
<sp><speaker rend="sc">FLA.</speaker><p>Signora mia, io v'ho detto, che l'amor s'aquista con l'amore: ma affine, che la moglie possa più pienamente ubbedire al suo sposo; e far, che tutte le sue opre corrispondino al voler di lui; è di bisogno di conoscer prima minutamente i costumi e la natura di quello: ne per introdursi in questa scienza, è necessario, che ella volga le carte di coloro che hanno scritto della Phisionomia: che ella ne potrà divenire tra pochi giorni dotta ed esperta da se medesima. Certo non è minore la   diversità degli ingegni di quello, che sia il numero de gli huomini: e di qui è, che si trovano mariti di diverse qualità: i quali si debbono tutti amare, honorare, e servire; ma non tutti a un modo. Il Navigante usa a diversi venti diverse vele: e il Capitano altramente si vuole armar contra Turchi, altramente contra Mori, et altramente contra Soffiani: ma tuttavia in queste diversità è un solo, che sempre ministra; il quale è l'animo; et essendo il Capitano prudente, in ogni impresa, o perdendo o vincendo, riporta honore. Il vivere humano è come il giuoco d'i Dadi: nel quale dove manca la ventura, bisogna, che'l giuocatore adopri l'arte. Però se il marito sarà tale, quale fu detto hieri; facile cosa sia alla moglie di potere adempire il volere di quello: ne le accade altro artificio, che seguitare l'aura seconda. Se d'altra maniera; le conviene con altre vele solcar l'onda del matrimonio: et quello, che non l'è conceduto dalla sorte, procurar d'aquistar con la industria. Sarà adunque il marito o huomo fortunato, o no. Chiamo hora fortunato colui, a cui è dato alcun bene, o di vita o di corpo, o di animo. Sfortunato quell'altro, a cui o facultà, o sanità, o virtù manca. All'uno agevolmente si può sodisfare: perché nelle felicità tutte dimostrano lieto il volto; e nella bonaccia, con poca fatica si regge il legno. Con l'altro bisogna armarsi di patientia e di consiglio. Ma prima è d'avertire, che l'amore della buona moglie dee essere appoggiato, non sopra la Fortuna del marito, ma nel marito; altramente fabricato quasi in molle harena, non havrà ove fermarsi: anzi ad ogni piccolo fiato di Fortuna, come arbore  senza radici, ponerà la cima in terra, simile a quello d'i falsi amici. Adunque non amerà il marito per cagione o di bellezza, o di ricchezza, o di stato; ma perché è suo marito. Et se avverrà, che qualche infelicità gli sopragiunga, tenendo quella esser sua propria, dee sentire in se medesima la passione, che sente il marito. E se è povero; tolerar la povertà con patientia, sapendo essere obligata di viver seco a una medesima sorte: al che fare è invitata dal medesimo nome, ch'ella acquista, nel matrimonio: perciò che altro non dinota consorte, che partecipe d'una medesima sorte. Se è brutto, ami l'animo, a cui è maritata. Se è infermo; quivi tanto più è mestiero, che adopri ufficio di vera moglie: confortandolo, medicandolo, e aiutandolo di ciò che può: né dee haver lui manco caro essendo amalato di quello, che lo haveva essendo sano: istimando pure, che'l suo stesso corpo sia offeso in quello di lui. Di qui sentiva il Marito minore affanno; conoscendo la Moglie esser partecipe del suo male. Gli sia sempre ella (piena di dolce pietà) alle sponde del letto; e presti insieme opera non solo di Moglie, ma di Medica, e di cuoca, e (senza alcuna vergogna havere) di servente. Quello fece la moglie di Themistocle, Principe non pur di Athene, ma di tutta Grecia. Questo Stratonica moglie del Re Diotaro: e questo fecero tutte le Gentildonne Romane; non parendo lor degno, che la persona d'i loro infermi mariti fosse tocca da altre mani, che dalle loro. Nella nostra città, ricca di ogni virtù, e abbondevole di ogni  laudevole costume, vive anchora una honesta Donna: la quale essendo maritata bellissima e molto fanciulla, la prima notte, che ella col marito si giacque, s'avvide, che egli haveva le coscie fasciate. E d'indi a pochi dì il marito infermando, fu scoperto, lui essere offeso da quel male, che tanti ne ha già guasti per tutta l'Europa: il quale oltre procedendo, lo tenne nel letto dieci anni; e a tal forma lo ridusse, che'l misero huomo più a corpo morto, che a huomo vivo rassomigliava. Nel qual tutto tempo ella con tanta sollecitudine attendeva alla cura del marito, et serviva a bisogni della casa, che né hora, né punto di tempo haveva di respirare. Di sua mano gli medicava le piaghe: gli amministrava le vivande: e senza schifezza alcuna più pietosa a lui, ch'a se medesima, trattava sempre e mondava quelle parti, ch'erano horribili da riguardare. Morì infine il Marito: ed ella è rimasa con due figliuoli, sana e bella, come il primo giorno, che nacque.</p></sp>
<sp><speaker rend="sc">DOR.</speaker><p>Io questa Donna conosco, e molte altre anchora, che in tal parte servono amorevolmente all'ufficio loro: del quale chi manca, manca di tutti gli altri.</p></sp>
<sp><speaker rend="sc">FLA.</speaker><p>Certo, sì come i frutti della fede sono le opere; così i frutti del vero amore è la charità: la quale levando alla moglie, le è levato insieme et nome et effetto di mogliera. Se il marito sarà superbo, bisogna che contra questa superbia opponga lo scudo della humiltà: se sdegnoso, quello della patietia. Perciò che volendo seco contender di superbia o di disdegno, sarebbe uno accrescere il fuoco, e non ammorzarlo; e pensar di poter levar via il fango col fango. Direbbe forse  alcuna: Questi sono buoni consigli, ma difficili da mettere in opera. Quale cosa è più difficile, che il conoscer la origine delle infirmità, e ritornare la sanità agli infermi? Per esser la ragione e la esperienza (due cose al medico necessarie) l'una di estrema difficultà, et l'altra di egual pericolo; nondimeno il Phisico venuto a cognitione della complessione dell'amalato, e d'indi di quelli humori, che danno guerra al corpo, osservando la età, il paese, e il tempo, opera in guisa, che a poco a poco lo risana. Niuna cosa può esser difficile alla moglie, se ella ama il marito. Perciò che lui amando, agghiacciarà tutta nei proprij affetti, et arderà nel voler di lui. Di qui rivolgendosi col pensiero a quelle mogli, alle quali diede la malvagità della sorte de peggiori mariti, che non è il suo, le facciano profitto le miserie communi in consolar gli affanni particolari. Né consideri tanto alle parti cattive, che sono nel marito, quanto a molte, che vi potrebbero essere. Et non riguardi quelle altre maritate, che paiono più felici: perché questo farebbe i suoi cordogli maggiori. Benchè chi può saper quello, che giace ascoso sotto i tetti di tante case? Quante sono riputate felici, che sono infelicissime. Sia adunque sempre humile e sofferente. E quando conoscerà, che l'animo del marito è tranquillo; ne pate alterazione alcuna; alhora dee con dolci parole mettergli destramente innanzi gli errori trascorsi; ammonirlo, e pregarlo a usar più temperatezza nelle sue attioni. Se vedrà, che egli ascolti le sue parole, speri che si habbia a corregere. Se averrà, che s'adiri, subito dee tacere: e havendo usato l'ufficio suo, soffra e  sostenga ogni sconcia parola: di che acquisterà honor fra le Donne, et merito appresso Dio. Et se peraventura (quel, ch'è più difficili a supportare) egli trasportato da ira, o da qualche infirmità d'animo, s'inducesse a batterla; tenga alhora d'esser dalle mani di Dio per castigo de suoi peccati battuta: Anchora che di rado avverrà, che la buona moglie e prudente sia battuta dal marito. Gli affanni veramente, i disagi, e le miserie si debbono tener rinchiusi e sepelliti dentro le case; et non far quelle palesi ad alcuno: con ciò sia cosa, che si reca al marito infamia; et par che si cerchi giudice tra lui et lei. Non si può fare, che non si sentano le passioni: questo è vero: Ma come dice il nostro prudentissimo Poeta, <quote><lg><l>“Non è minor il duol, perch'altri il prema;”</l><l>“Né maggior per andarsi lamentando.”</l></lg></quote> Potrà bene avvenire, che'l marito per cagione della sofferenza et moderatezza della moglie, diventerà migliore: dov'ella in contrario operando, lo troverà sempre peggiore. Sono anchora alcuni de vostri mariti huomini ignoranti, di poco discorso, ed anzi pazzi, che no. Con un sì fatto la buona moglie adoperi arte e destrezza: ponendosi in animo di far sempre quello, che conosce essergli grato, et le verrà imposto da lui: et usando prudenza, con poca fatica lo contenirà fra l'honesto. Tale infine si dimostri verso di lui, quale si sogliono dimostrar le buone madri verso sì fatti figliuoli.</p>
<p>Perciò che dalla miseria di quelli di prima sono indotte a compassione: e dalla compassione a charità, di maniera, che molte volte più amano li sciocchi, infermi, brutti, et zoppi; che gli ingeniosi, sani, et ben formati.</p>
<p>Ora, quale egli si sia, è marito, capo, e Signore della femina: dato a lei da Dio, dalla chiesa, e dai parenti. di tanto numero d'huomini questa è la sorte et la parte sua: bisogna che si contenti, e supporti con buono animo quello, che mutare non si può: bisogna, che lo ami, che l'honori, e che l'osservi: se non per lui (che per lui, in quanto è marito, si dee amare, honorare, e osservare) per coloro, che glie l'hanno dato, e per la fede da lei obligata nel maritare, nella guisa, che molti fanno bene a chi no'l merita, solamente per piacere agli amici. Et quanti si muovono a un'opera per cagione d'havere promesso, che altramente non si moverebbono. Ma sopra tutti i ricordi, questo si tenga per principale, che quel ch'è necessario, sia altresì volontario. Così verrà la moglie a rendersi lieve e soave il peso, che le sarebbe stato grave e molesto. La necessità, a questa riguardando, l'insegnerà sostener l'obligo con fortezza; e l'uso farà la difficoltà facile: perciò che il costume rende la gravezza degli affanni leggiera, facendogli a noi famigliari. Voi mi dimandaste, Signora Dorothea, infino a quel termino fosse tenuta la moglie d'obedire al marito: dirò adunque più chiaramente qual sia il Dominio del marito sopra di lei.</p></sp>
<sp><speaker rend="sc">DOR.</speaker><p>Questo desiderava.</p></sp>
<sp><speaker rend="sc">FLA.</speaker><p>Non è dubbio, che nelle cose honeste, e in quelle etiandio, che non sono in se stesse né buone, né cattive, alla moglie i comandamenti del marito debbono essere in cambio d'una legge divina. Perciò che la obedienza di questa verso di quello, è come s'è detto, ordinata da Dio: e doppo Dio il marito è   suo unico Signore. Quale altra cosa si può dir più della Donna, che'l corpo e l'animo? Ma, che questi non siano in poter della moglie, ne fanno fede le sacre lettere. Per la qual cosa io conchiudo, che quante volte il marito ha bisogno dell'opera della moglie; tante che ella non solo lasciar di andare alle feste, ma alle chiese: con ciò sia cosa, che a Dio, cui sono grate le orationi, è gratissima l'obedientia. Né vuole egli, che si vada all'Altare, se non con l'amo quieto: il quale non può havere la moglie, se non vede prima quieto quello del marito. Se ella cerca Iddio, sappia, che egli è da per tutto; e massimamente dove è la pace, la concordia, e la charità. Non le tolgo però lo andare alle chiese: ma dico, che non vi dee andare, se non di voler del suo capo: e che dee sempre anteporre alle divotioni esteriori (le quali tuttavia sono buone ed esemplari) il governo della sua casa. Perciò che sono alcune: le quali mosse più tosto da consuetudine, che da religione, sogliono frequentar le chiese in modo, che non se ne sanno dipartire: né si curano, che poi ritornando a casa, trovino ogni cosa in disordine, e che'l marito (parte principale di se medesima) patisca. Onde quella, che dovrebbe esser casa di pace e d'amore, è fatta albergo d'odio e di discordia.</p></sp>
<sp><speaker rend="sc">DOR.</speaker><p>In verità chi ha marito e famiglia può nella casa sua esercitare ogni opera di charità; virtù più che altra havuta cara e amata da Dio.</p></sp>
<sp><speaker rend="sc">FLA.</speaker><p>Havendo tocco il nome della concordia, alquanto di essa favellerò: perché in tal modo meglio vi si faranno noti i termini di questo  Dominio convenevole del marito: e dico, che la maggior parte della tranquillità e felicità del matrimonio è in questa; e la maggiore d'i disturbi e delle miserie procede dalla discordia. Fra gli ammaestramenti, che imparavano i discepoli di Pythagora, questi erano i principali: che dal corpo la infirmità: dall'animo la ignorantia: dal ventre la  lusuria: dalla città la seditione: dalla casa la discordia: e in commune da tutte le cose la stemperatezza s'allontanasse. Di qui Ulisse desiderava a Nausica, figliuola d'Alcinoo, marito, casa e concordia: giudicando, che maggior bene non si potesse a viventi desiderare. Quanto si dee credere, che fosse felice il matrimonio d'Albutio: il quale visse con la sua Terentiana venticinque anni, senza punto provar quello, che si fosse litigio, o contesa alcuna. Quanto più felice quello di Publio Rubrio Celere; che con la sua Ennia fornì i quarantaquattro, senza querela o lamento. Per contrario dalla discordia subito ne nascono i contendimenti: dai contendimenti le minaccie: et dalle minaccie le guerre. Né alcun difetto, che habbia luogo nella moglie, fa il Marito a lei più nimico, di quello che fanno le contese, et la lingua mordace: la qual lingua è da Salamone comparata a un Tetto discoperto, per lo quale discende la pioggia: perciò che l'una cosa et l'altra sforza l'huomo abbandonar la casa. Si suol dire da volgari, che l'arma della femina si è la lingua: ma è arma di tal forte, che più nuoce, che non giova. Questa raffrenerà di ogni tempo la prudente moglie, e non cercherà d'immitar la moglie di Hercolano Sanese: la quale havendo   fatti arrostire certi Tordi comprati da Hercolano: et questi mangiandosi la sera a cena, disse Hercolano moglie mia, se vuoi dire il vero, non entrarono mai nel tuo corpo Tordi né migliori, né più saporosi di cotesti. O, rispose ella, Tordi non volete voi dire, ma Merli. Come, disse il marito, non so io quello, che mi dica? Non sapete, no, aggiunse la moglie: che io gli ho conosciuti al becco e alla coda. Le parole furono molte. Infine non rimase ella di sostener, che quel, che diceva, era vero: infino a tanto, che Hercolano, ricercandole con un bastone tutte le ossa, le diede di strane battiture. D'indi a un'anno nel medesimo giorno cenando ambedue, disse costei: marito hoggi appunto compie un'anno, che voi in tal sera mi conciaste a mala ventura per quei maledetti Merli, che voi dicevate esser Tordi. Per abbreviar le parole, vennero da capo alle contese: e convenne ad Hercolano non solo quella fiata, ma per molti anni, nel ritorno di quella sera, batter fieramente la moglie volendo, ch'ella tacesse.</p></sp>
<sp><speaker rend="sc">DOR.</speaker><p>Il mondo è grande: et ce ne convengono esser d'ogni qualità.</p></sp>
<sp><speaker rend="sc">FLA.</speaker><p>Bisogna adunque; che volendo nel matrimonio la pace, vi sia la concordia: la quale in buona parte è posta in mano alla moglie. Perciò che l'huomo, come vogliono i Medici, è naturalmente men colerico della Donna: né solamente l'huomo, ma il medesimo nelle bestie si vede. A questa concordia non è il più efficace istrumento dell'amore: il quale sì come la calamita il fero, così a se tragga la benivolentia. Né dicano alcune di amare il marito, e non esser perciò reamate: perciò che esse dimostrano, o credono di amare,  ma non amano veramente. Chi veramente ama, non la commodità di se stesso, ma dell'amato ricerca: e facendosi della volontà di lui legge, sotto quella si vive. Amando adunque la moglie, l'amore fra ambedue necessariamente divenirà scambievole; e sempre tra loro sarà un medesimo volere, e un medesimo disvolere; un medesimo corpo, un medesimo cuore, e una medesima anima si troverà: sì come afferma M. Gasparo Ballini (giovane virtuosissimo e modestissimo) avvenire tra lui e la sua; di maniera, che spesse volte mi suol dire, doppo Dio non trovar maggior contentezza d'animo, di quella, che prende in conoscer la bontà, la castità, la virtù, la fede, e l'amore della sua carissima consorte. E infiniti altri il medesimo raccontano delle loro. Scrive Horatio a Lollio, che volendo egli, che l'amicitia duri, s'accommodi ai costumi dell'amico. Di questi costumi e delle nature ho parlato di sopra. Aggiungo, che alla moglie non dee apportar noia verun'opera del marito: ma ami tutto quello, che fa, tutto quello che dice, e tutto quello ch'è suo diletto. A lui creda, a lui si rapporti, e prenda qualità da lui. Se è tristo, si dimostri trista: Se è allegro, allegra. Non voglio però, che tali effetti le si veggano nel volto, se prima non gli sente nel cuore, serbando sempre integrità e virtù convenevole a moglie et a matrona: perciò che qui io non dipingo adulatione, ma amore. Non gli si voglia anteporre in alcuna cosa: ma habbia sempre (come spesso ho detto) il marito per padre, per Signore, per maggiore e più   degno di lei. Le ricchezze, le povertà; le allegrezze, gli affanni; i beni e i mali tenga communi egualmente. Non volevano i Romani, che tra il marito e la moglie alcuna cosa si potesse dir propria né distinta. Et Platone insegna, che in una bene ordinata Republica si debba levar via queste voci Tuo e Mio. Il che quanto maggiormente si dee toglier di una bene ordinata casa: dove marito e moglie non pur sono raccolti sotto un solo tetto, ma ridotti in un solo letto, in cui hanno a viver la vita loro. Et questa casa alhora merita titolo di perfettissima, e di felicissima; quando sotto un capo non è più, che un corpo solo: perciò che quando sono o più capi o più corpi insieme, quello non humana creatura, ma mostro si dimanda. Dirò più avanti, che quantunque ogni cosa sia tra loro commune; nondimeno di tutto il marito è padrone. Che sì come il vino temprato con acqua, anchora che vi sia più acqua, che vino; è detto però vino, e non acqua: così benchè nella casa la moglie habbia recato maggior facultà, che'l marito, tutta la somma è del marito: e in questa guisa la Nobiltà e la Ignobilità tutta depende da lui. Di qui è, che'l cognome della famiglia si da sempre al marito, e non alla moglie. Virginia, nata di parenti nobili, non si vergognò d'esser chiamata Virginia di Lucio Volunnio, suo marito, avegna che egli fosse plebeo. Et Cornelia tanto famosa volle sempre esser detta, Cornelia di Gracco, a cui fu maritata; e non di Scipione, a cui fu figliuola. Thesia sorella del primo Dionigi Tiranno di Siragosa, essendo maritata a Philosseno, avvenne che costui fece certa congiura contra Dionigi: la quale intendendo esser scoperta, si fuggì. Dionigi riprese aspramente la sorella; atteso, che non gli havesse fatta intender la fuga del marito. Gli rispose ella: io mi maraviglio, che tu mi tenghi tanto vile, e di poco animo, che se io havessi compreso, che'l mio marito fosse stato per fuggire, non lo havessi seguito: e che io non havessi havuto più caro, in ogni parte del mondo essere addimandata moglie di Philosseno bandito, che nella patria sorella di Dionigi Re. Ma non dee la prudente moglie istimar suo, dote, danari, bellezza, o nobiltà, che ella porti seco in casa del marito; ma la honestà, la castità, la bontà, la virtù, la obedientia, la diligentia nel governo della famiglia, e sì fatti thesori: dei quali s'ella è abondevole, è riccamente dotata d'ogni bene. Ora osservando con dolcezza i comandamenti del marito; e accommodandosi ai suoi costumi; dee sopra tutte le avvertenze, che le appartengono, raffrenar, come s'è detto, la lingua, e schifar le contese: da poi dare opera, che tutte le bisogne della casa siano amministrate con quell'ordine, e con quella diligentia, che si conviene: talmente, che ogni cosa necessaria sia fatta a tempo; e il marito non habbia cagione da desiderare né governo, né prestezza. Et per essere i cibi la principal parte, che si richiegga alla conservatione e ristoro del corpo humano; questi non solo siano apprestati alle hore convenevoli; ma tali, quali ella conosce esser grati al marito. Sogliono i Principi prudenti usare essi stessi quegli uffici, che sono atti acquistar loro l'amor del popolo; sì come sono i doni, i premi, le assolutioni, e somiglianti: i contrarij commettere a ministri; come le condannagioni, i fischi, i supplicij, e gli altri. La qual cosa dee imitar la moglie: e tutto quello, che più vede al marito piacere, eseguire di sua mano: il rimanente lasciar nella cura de famigliari. Insomma conosciuti ella pienamente i costumi dello sposo, tale in tutti gli effetti sia trovata verso di lui, quali vorrebbe, che le sue fanti si trovassero verso di lei: e tanto più ella verso il marito; quanto la sua obedientia deve essere appoggiata sopra l'amore; dove quella delle fanti procede solamente dall'obligo et dalla timidità.</p></sp>
<sp><speaker rend="sc">DOR.</speaker><p>Essendo nella sposa l'amore, vi converanno esser necessariamente tutte le altre parti, che havete detto. Vorrei hora intender da voi, come ella si debba trattenere col marito nelle dimore famigliari.</p></sp>
<sp><speaker rend="sc">FLA.</speaker><p>Gli antichi, Signora mia; i quali a diverse operationi humane applicavano diversi Iddij; a Giunone davano la cura delle nozze. Alla quale sacrificandosi in favore de nuovi sposi, era costume de Sacerdoti di cavare il fele all'Animale, che si uccideva nel sacrificio; e quello gettare e nasconder dietro l'Altare: dimostrar volendo, che tra il marito e la moglie non doveva haver luogo ira né amaritudine alcuna. Aggiungevano anchora a Venere per compagno Mercurio: accennando, che con l'amore si conviene accompagnare una grata piacevolezza e soavità di attioni. Perciò havendo la moglie acquistato l'animo del marito con l'amare e con l'ubedire, nel modo, che habbiamo detto, fa di bisogno anchora legarlo con questa dolce catena in più saldi e più stretti nodi. Con ciò sia cosa, che la piacevolezza d'i costumi, e delle parole è natural Tiranna de nostri cuori; ma così dolce Tiranna, che niun Principe è più amato, né riputato più giusto. Grato ristoro adunque nelle tristezze che alle volte ci sopravengono; o doppo alcuna fatica di mente, sarà al marito l'esser ricreato dalla moglie, con qualche dolce motto, o piacevole novelletta: et massimamente quando o dalli strepiti del palazzo, o dalle onde de' negotij civili, a casa, come ad albergo di quiete, ed a porto di gratissima consolatione, si riconduce. Grato anchora gli sarà sentirsi alle volte soavemente riprender d'alcun diffetto: perciò che ci sono care le modeste riprensioni di coloro, dai quali conosciamo essere amati. Grato venir lodato nelle cose degne di lode. E grate finalmente gli saranno le parole giocose. Sì veramente che in tutti questi termini si tenga un certo mezzo, e si usi sì fatta destrezza, che non generi satietà, o fastidio. Oltre a ciò sì come niuna parte del corpo della moglie è segreta al marito: così medesimamente niun suo pensiero, niun suo desiderio gli dee essere ascoso: e questi, sì come strale a giusta meta, debbono terminare nel voler suo. All'incontro, se'l marito ripone nel suo petto alcuna cosa, la quale egli non vuole, che venga a notitia della moglie; essa si dee acquetare, e non  ricercar di saperla. Né solamente procacciarà d'essergli sempre amica e cara; ma fuggirà, quanto più si puote, che niuno per cagione di lei nimico et odioso gli divenga: se non in caso, che alla sua castità soprastasse pericolo; benchè questa, volendo, potrà senza tumulto conservare. Però le parole ingiuriose, e le offese; in qualunque modo, che elle accaschino; si rimanga di far palesi al marito; e le riponga in se stessa, per non dare occasione di discordie, di questioni, e d'homicidij, come fanno molte. Nell'uso di vestire tanto apprezzi, quanto vedrà essere apprezzato da lui; e così nei lavori, e esercitij che si convengono.</p></sp>
<sp><speaker rend="sc">DOR.</speaker><p>Dovendo il voler della moglie, come da suo capo, depender da quello del marito, così le è mestiero, che faccia.</p></sp>
<sp><speaker rend="sc">FLA.</speaker><p>Viemmi hora in mente il disturbo, che apporta nel matrimonio la Gelosia: la quale, acerbissima passione dell'animo, è spesse volte cagione, che si uccidano i più cari. Questa è da cercare, che non cada nel marito; o cadendo, tosto si tolga via. Il che si farà agevolmente, se non vi sarà non solo effetto, ma sospetto d'impudicitia. Dell'effetto non è da parlarne, havendo tanto ragionato della castità. Il sospetto nasce da varie cagioni; le quali sono da estinguere tutte. Sì come non ammettere in casa persona alcuna, se non di consentimento del marito: non parlar d'alcun' huomo, se non parcamente: non mostrar molto desiderio di gire a feste, a visite, o dove che sia, se non di ordine del marito: non usare ornamenti, che avanzino il costume di lei: non pregar con molta istanza per altrui, et sì fatte cose: le quali tutte possono rendere odore di contaminato animo: e non vi essendo alcuna, non veggio, come il marito habbia cagione di sospettare. È vero, che uno effetto solo basta per tutti: e questo è, che la moglie ami il marito, ed esso conosca d'essere amato: ma questo conoscimento da che deriva; se non dal vedere in lei operationi corrispondenti al suo volere? Appresso non istimi Gelosia l'amore e l'ardente desiderio, ch'è nel marito, perchè ella si conservi buona: e di ciò accusandolo, non ne faccia rumori con le parenti, o con le vicine: la qual cosa è non solo segno d'imprudentia e di temerità; ma di non amare: perciò che amandolo nella guisa, che si dee amare, da ciò conoscendo l'amor di lui, s'affaticherebbe, che egli trovando la sua fede sempre più chiara; tanto più di giorno in giorno s'accendesse ad amare lei; quanto esso ne vedesse maggior cagione. Se la Gelosia entra nella moglie; non è da riprendere: pure, ch'ella non sia soverchia e tale, che ne partorisca litigi, e diventi intollerabile: perché così essendo, è più tosto argomento di lascivia, o d'invidia portata al bene d'altrui, che di casto e regolato amore. Et per trovar la medicina atta a guarrire di questo morbo, non fa bisogno, che ricorri a Hippocrate, o a Galeno; ma a una sola consideratione: la qual sia, il marito esser suo Signore; e non convenirsi a lei quello, che si concede a lui; perciò che le leggi non così ricercano la Castità dell' huomo, come della Donna; di cui ella è proprio e unico bene. Da poi allontani dalle sue orecchie le novelle, che le vengono apportate, e nessuna ne voglia ascoltare. Soffri il dolore dell'animo:   e non vituperi il marito; accostandosi al costume d'alcune sciocche: ma prendendo essempio da molte savie: come dalla casta Emilia, moglie del maggiore Scipione Africano. La quale essendosi accorta, che'l marito amava una delle sue ancelle, fingendo di non sen'avvedere, tenne questo amore sempre nascoso, per non dir cosa, che dannasse quel così eccellente Capitano, e huomo di tanta virtù d'incontinenza, e se di poca patientia, che non potesse sopportare un'offesa del suo caro e honorato consorte. Soffra adunque, come io dico, la moglie, le acute punture di questi strali: et con i ripari della consideratione, che io le insegno, non gli lasci penetrare a dentro: anzi con la virtuosa medicina della tolleranza curi la dannosa piaga, mentre è ancora fresca: il che sarà cagione, che'l marito a poco a poco lascierà gli amori estraordinarij; e lei amerà maggiormente, e affaticandosi ad ogni tempo di bandire le contese dalla casa; le bandisca molto più dal letto: dolcissimo ricetto d'i corpi loro; soavissimo testimonio degli honesti e santi congiungimenti; e tranquillissimo luogo di pace e d'amore. Trovandomi l'anno passato in Melano, udì dire, che in quella città fu un gentil'huomo: il quale come che havesse moglie bellissima e giovane Donna, ardeva tuttavia fuor di modo dell'amore d'una matrona: ne la cui casa non si poteva condurre, se non con grandissimo pericolo della vita.</p>
<p>La moglie ciò intendendo, acciò che al marito non avvenisse alcun male, lo pregò, che senza rispetto di lei, inducesse l'amata femina a venire nella propria casa: perciò che ella non altramente, che sorella l'amarebbe  e honorarebbe. Piacque al marito l'offerta: e così fece, come la moglie à fare lo consigliava: trovando in lei effetto del tutto conforme alle parole. Ma tra pochi dì egli, o sovrapreso da satietà, che naturalmente par, che nasca dalle cose, delle quali habbiamo troppa abbondanza; o pure considerando la qualità del fatto, licentiò la matrona: e visse d'indi in poi con la sua buona moglie amorevole e lunga vita. Qual fosse l'intrinseco del cuore di costei, è solo conosciuto da Dio: ma a me giova di credere, che non altro, che estremo amore portato alla salute del marito, la movesse a quello, a ch'è difficile poter consentire.</p></sp>
<sp><speaker rend="sc">DOR.</speaker><p>Signor Flaminio io per me conforterei la mia figliuola a sofferir nella propria persona fame, sete, lacci, e coltelli prima, che sì grande ingiuria dinanzi gli occhi, né giudico, che questa Donna fosse molto prudente a procurarsi ella stessa nella casa quel male, che niuna che ami il marito, si vorrebbe veder da presso.</p></sp>
<sp><speaker rend="sc">FLA.</speaker><p>Se tale si deve in lei riputar peccato, fu peccato di pietà: che la meschina per campare il marito da morte, elesse ufficio non molto honesto. Ma degni ben sono di biasimo e di riprensione quei mariti; i quali, posto che la moglie lor consentisse, si lasciano trasportar a oltraggio così grave, e di tanto vituperio. Il che, quando pure avviene, dee la buona moglie tolerarlo con patientia. Circa al vestire, può bastar quello, ch'io ne dissi hieri in universale, e in particolare lo haver poco dinanzi detto, ch'egli sia tale, quale aggrada al marito. Resta a ragionare alquanto distintamente del governo della casa, e   della cura della famiglia. Dee adunque la moglie esser diligentissima in conservare tutto quello, che entra in casa, et fuggendo la prodigalità, non discenda però all'Avaritia; ma tenga una certa temperatezza, che non si accosti al poco, né al soverchio. Allegrisi di veder nel marito spese di honore, et opere di charità. Provegga, ch'alla famiglia niuna cosa manchi: perciò che questa è parte, che più si conviene alla Donna, che all'huomo: tuttavia sempre operando di ordine et di consentimento di lui; overo nel modo, che conosce essergli grato: havendo al voler di quello l'occhio della consideratione, sì come il nocchiero alla tramontana, sempre fermo e intento.</p>
<p>Non sia verso i famigliari aspra, né dura, ma benigna e piacevole. Perciò che la obedienza e la riverenza de' servi, nasce più dalla mansuetudine de padroni, che dalla severità: e ha maggiore autorità appo loro la destrezza, la ragione, la gravità de costumi e delle parole, che la fronte minaccievole, i gridi, e le battiture non hanno: più si reggono con prudenza, che con ira: più forza ha il Dominio, temperato, che il troppo grave. Non dico già, che non si ricordi, che ella nel governo della casa serba persona di Donna e di Reina; ma vorrei, che fosse severa senza asprezza, e diligente senza violentia: considerando, che quei medesimi, che la ingiuria di fortuna ha voluto condurre a servitù; sono huomini, anchora essi rationali, et creati da Dio con l'anima immortale, così bene, come quella d'i Re, et degli Imperatori. Tenga questa famiglia accostumata, casta, religiosa, continente, e tale, che non meno i figliuoli prendano buono esempio da famigliari, che da Genitori. E pensi, che le più volte si suol far giudicio de' padroni per le famiglie. Chi è colui, che veggiendo la corte d'alcun Principe virtuosa, nobile, honesta, piena di religione, piena di giustitia, piena di charità, piena d'ogni bel costume, non stimi molto più virtuoso, molto più nobile, molto più religioso, molto più giusto, cortese, e accostumato quel Principe, di cui è la corte? Sia appresso la buona matrona avvertente, che niuna parte della casa, niun luogo, niuna masseritia le sia ascosa: ma per tutto miri, per tutto consideri, per tutto indrizzi i passi; affine, che quando avviene il bisogno, occorri all'occhio ed alla mano quello, che si chiede, prestamente e senza fatica a guisa di Capitano, che'l numero de soldati spesse volte riguarda. Et rivolga l'occhio alla qualità della facultà famigliare; a quello, che si conviene per il vivere, ed a quello, ch'è richiesto per il vestire: e mentre ella siede o lavorando, o altro esercitio facendo nel circuito della sua camera, discorri con l'animo per tutta la casa: e consideri se alcuna cosa manca, se alcuna soprabonda; quel, ch'è mestiero di rifare quel che di comperare, e quel che di vendere fa di bisogno. Credete a me, Signora Dorothea, che questa diligentia è molto utile in conservare e accrescere le sustanze e bisogne domestiche: ma l'ordine ottiene il principato, il quale tuttavia dalla diligentia nasce. Questo è quello, che da la  vittoria agli eserciti, che conserva le città, e mantiene le cose private, e senza questo gli elementi e il mondo rovinarebbe. Si troverà anchora in diversi tempi presente a tutti i lavori e uffici della casa:   perciò che questi dinnazi la padrona s'espediscono sempre e più tosto, e meglio, e con maggiore utilità.</p>
<p>Però è proverbio antico, che niuna cosa più ingrassa il cavallo, e più rende fertile il terreno, di quello che fa l'occhio del padrone. Questa parte di regger  la casa, alla Donna è tanto necessaria; che sì come senza la castità e l'amore verso il marito, non può esser né buono né tranquillo matrimonio: così senza lei le facultà famigliari non possono durar lungamente. Onde l' Apostolo Paolo: il quale niuna ammonitione pretermette per ritrar l' huomo dalle tempeste d'i negotij mondani: aggiunge alla prudentia ed alla castità della Donna la cura delle cose della famiglia. Istimava peraventura quel santissimo vaso di elettione, che nella casa ben retta e moderata secondo le leggi di Dio, sia dato alla Divina gratia più ampio e più fermo luogo d'habitare. Ma quella, dove è la confusione, è tiranneggiata di continuo dal Principe delle tenebre. Il buon governo è segno di buono animo: e chi ben composta ha la mente, non può vedere alcuna cosa disordinata. La Donna anchora, che è occupata nella amministratione della sua casa, non di facile può dar luogo à piaceri, alle feste, e alle vanità del mondo: e per questo né avverrà, che sia sempre e più continente e più casta. Di qui uscì quella bella risposta d'una Giovane Lacena: la qual presa in guerra, essendo da colui, di cui era fatta prigioniera, addimandata, di quello, che sapeva fare, rispose, che sapeva governare la casa. Per la qual cosa intendo di ridurre in questo ragionamento, quanto d'intorno a tal materia è scritto d'Aristotele nel secondo libro della sua Economia: il che farà quasi uno epilogo di quello, che io fin qui ho ragionato.</p></sp>
<sp><speaker rend="sc">DOR.</speaker><p>Voi vedete, S. Flaminio, che la lunghezza del giorno v'invita a non v'affrettare: del quale ci resta anchora tanto spatio, che havete campo di quattr'hore.</p></sp>
<sp><speaker rend="sc">FLA.</speaker><p>Il ridursi in questo luogo è stato alquanto più per tempo hoggi, che non fu fatto hieri. Ma io vorrei, che vi fosse caro, che sì come hieri si terminò nella Vergine; così hoggi habbia fine il ragionamento nella maritata.</p></sp>
<sp><speaker rend="sc">DOR.</speaker><p>Facciasi, come pare a voi: e quest'ordine tanto più m'è grato: quanto così facendo, havrete da parlare più lungamente.</p></sp>
<sp><speaker rend="sc">FLA.</speaker><p>Anzi ho da parlarne poco: perché quello, che scrive Aristotele, è cosa di poche parole; ed a me poco altro resta da dover dire.</p>
<p>Scrive adunque questo Philosofo, che alla buona moglie s'acconviene trattare il governo di tutte le cose che sono dentro della casa: ed adduce l'autorità delle leggi: le quali (sì come egli pone nel primo libro) vogliono, che ufficio pertinente al marito sia l'acquistare, ed il conservare alla moglie. Scrive, che ella non dee permettere l'entrata ad alcuno, se non è di volontà del marito; parte per schifare l'infamia, che le può venire; et parte perché i secreti della casa non vengano manifestati in publico; e del male, che ivi si commetta, si rimanga la colpa appresso di lui. Che nelle spese, che si fanno, di tanto habbia potere, di quanto l'è conceduto dal marito non meno circa al vivere, che circa al vestire: il quale vestire usi nella sua persona con minor pompa di quello, che è conceduto dalle leggi della città.</p>
<p>Considerando, che l'ornamento della Donna non tanto consiste nei panni fregiati, nella bellezza del corpo, o in haver maggior copia d'oro; quanto nella modestia, nei costumi, e nella honestà della vita: perché questo ornamento per vecchiezza non si consuma, e perviene etiandio ne' figliuoli. Però nei maneggi famigliari dee esser sempre intenta e sollecita con sì fatto animo, che ne riporti honore: con ciò sia cosa, che non s'appartiene al marito la cura delle cose domestiche. Negli altri affari non esca d'i termini, che sono prescritti alla donna: come in non cercar di saper quello, che si tratta nella Republica; et in non traporsi ne le cure de maritaggi. Ma quando è tempo di trovare o marito alle figliuole, o moglie a figliuoli, di questo lasci il carico al marito; e quello seguiti, ch'è deliberato da lui: conoscendo esser più biasimo alla Donna, volere (come inutil spia) intender le cose, che si fanno di fuori, che non farebbe all'huomo in far quelle, che si convengono di dentro.</p>
<p>Dee veramente istimare, che i costumi del marito le siano legge della sua vita: la qual legge l'è imposta da Dio per il legame e congiungimento del matrimonio. Se questi costumi ella sopporterà con buon animo, le sarà molto facile a regger la casa: se altramente, havrà adosso carico di molto peso. Onde è convenevole, che non solo nelle cose prospere si dimostri obediente e officiosa al marito; ma etiandio nelle avverse. Et sopravenendo a quello o povertà, o difetto di corpo, o di animo, sempre si contenga nel suo ufficio: il quale è di amarlo, e di servirlo: in caso, ch'egli non trapassi l'honesto. Et s'avverrà, che per alcuna perturbazione di  mente incorri in qualche errore, deve la moglie destramente riprenderlo: perché quando esso ritornerà nel diritto sentimento, conoscendo il suo fallo, le ne havrà doppio obligo, e la si terrà più cara. Però nelle cose dishoneste la conforta a non obedire: ma dice, che in tutte le altre è più tenuta di consentire alla volontà del marito, che s'egli comperata l'havesse: aggiungendo, che per gran prezzo fu comperata, rispetto alla compagnia della vita, et alla generation de figliuoli: di che non è opra né più grata né più santa fra li mortali. Scrive, che debbe anchora considerare, ch'essendo congiunta à huomo, ricco et abbondevole di que beni, che la Signora Fortuna a suo piacere toglie et dona; la sua virtù non havrebbe trovate così vive faville da risplendere. Perciò che, quantunque non sia poca loda usar bene la felicità: non dimeno il sopportar con modesto animo la miseria di granlunga l'avanza. Et tener sollevata et salda la mente nelle percosse delle calamità et ingiurie del mondo, è segno di forte e magnanimo cuore. È vero, che dee pregar Dio, che tali avversità non avvengano: ma quando avvenute sono; dee stimar, esserle insieme venuta occasione da potere ascendere a grande honore, reggendo in quelle se medesima rettamente: et considerando, che Alceste non havrebbe fatto acquisto di tanta gloria; né Penelope sarebbe illustre di tante chiare lodi: se i loro consorti fossero stati fortunati.</p>
<p>Ma i contrari e noiosi accidenti, che ad ambedoi nacquero, fur cagione, ch'esse vivono nella memoria degli huomini con fregi nobili d'immortalità: perché nelle miserie, sì come oro nelle fiamme, la fede, et l'amore, ch'esse a quelli portarono, più bella e più viva dimostrarono   la loro chiarezza. Ne tempi delle dolci felicità è facile, che ogni moglie il suo marito accompagni: ma negli infelici niuna, eccetto la buona mogliera, consente d'essere a parte delle amaritudini. Per le quali tutte cose conchiude, tanto più esser suo debito d'honorare et sempre osservare il marito. Poche parole sono queste, Signora Dorothea: ma a guisa di gemme, le quali avanzano col pregio la picciola quantità loro: elle col sugo della dottrina, che in esse contengono, soverchiano la brevità. Ora per il governo della casa non si dimentichi la matrona l'honore, che si debbe a Dio: ma fornite le bisogne necessarie della famiglia, riducasi ogni giorno nella più secreta parte della sua camera: e se non può ogni giorno, ogni festa almeno: e quivi, lasciando alquanto da parte i pensieri della casa, con composto animo si rivolga a considerar la vanità delle cose del mondo, si per esser leggeri et instabili, e si per esser fragili e transitorie: di maniera, che non pare, che la vita camini, ma voli con velocissimo impeto al suo fine. Quindi si erga con la lettion delle sacre lettere a considerar l'eterna bellezza delle cose celesti: e poi, che lunga pezza havrà discorso la infinita bontà del figliuolo di Dio, torni a se medesima: e riconoscendo la imperfettion sua, e tanti peccati, che si commettono di giorno in giorno, chieda humilmente perdono delle sue colpe: ed in ultimo preghi Dio, prima per se stessa, da poi per il marito, e appresso per li figliuoli, che col raggio della sua grazia; come il Sole le nuvole, sgombrando le folte tenebre degli errori,  dimostri loro il diritto camino, che si dee tenere nella oscura e faticosa valle di questa misera vita. Né rimanga di osservare i santissimi ordini della Chiesa catholica: perciò che non si può sodisfare a Christo non sodisfacendo alla sua chiesa. Et perché il fine del matrimonio habbiamo detto esser la generation de' figliuoli; se a Dio piacerà di concederne a lei alcuno; quelli allevi e ammaestri nella guisa, che fu detto hieri: avegna, che quanto ai maschi, c'è da far distintione: e forse, che di questi altra volta ne parlerò separatamente. Se non ve ne potrà havere; ringratij la bontà di Dio, che ha voluto alleggierirla d'un gran fastidio: e sì come può da una parte considerarla contentezza, che viene alla madre per cagione d'i buoni figliuoli: così all'incontro volga il pensiero ai tormenti, che derivano dai cattivi. Perché pochissimi sono quei figliuoli, che amino le madri, quanto le doverebbono amare: e pochi, che riescano tali, quali esse gli verrebbono vedere. Ma posto, che crescano honesti et ben disciplinati, e che sempre amino e honorino la madre; è di necessità, o che sopravivino a lei, o che muoiano innanzi. Se muoiono innanzi, ciascuno senza ch'io'l dica, può imaginarsi, quanta passione sogliono apportare alle madri le morti de' figliuoli: e tanto più s'egli avviene, che per qualche strano accidente (che nulle sempre ne sono) queste morti siano violenti, e non secondo il corso della natura. Se a lei sopravivono; non è cosa, che tanto perturbi l'animo della madre, quanto il dover lasciare morendo i figliuoli privi di governo. Se l'è di molestia il non haver figliuoli per cagione di locare la   facultà; la qual pervenendo in loro, è rimanere in se madesima; ha da pensare, che tutti i poveri di Christo le sono figliuoli, e fratelli. A quelli sovenga, a quelli ne faccia parte, dividendola insieme a coloro, che le sono parenti: il che dee fare ella stessa, o esortarvi il marito, non havendo libertà. Ora mi potreste addimandare: questa tua sposa deve ella rimaner sempre rinchiusa dentro le porte della sua casa? Non già. Ma uscire, come ho detto altre volte, di rado: e in tutti i luoghi serbare honestà di Donna, e gravità di Matrona così nelle parole, come nel volto, e in tutti i suoi gesti. Né pensi, che per esser maritata, le stia bene udire ogni cosa, parlar d'ogni cosa: e haver pratica con ogni persona: ma trovandosi a conviti, o a faste; solamente con Donne honestissime, e di buona fama s'accompagni: e siano i suoi ragionamenti gravi e prudenti. I motti lascivi, che da giovani licentiosi soglion qua e la esser detti, non ascolti, né vegga gli atti dishonesti, che vi si fanno: anzi dispona se stessa in modo, che ivi il corpo, come forestiere, peregrini, ma l'animo col marito e con la famiglia nella propria casa, come in suo Regno, si ritrovi. Havendo Tigrane fatto un solenne convito a Cyro Re dei Persi; nel quale egli, perché non rimanesse a dietro cosa, con che honorare ne lo potesse, v'havea introdotta la moglie; subito, che'l convito hebbe fine, e che Cyro fu dipartito; nacque lungo ragionamento sopra la bellezza di quel Re; perché esso era uno dei più belli e ben formati corpi, che si trovassero a quella età. Dimandò Tigrane alla moglie quello, che  a lei la persona di Cyro fosse paruta. Rispose ella, che in tutto lo spatio, che durò il convito, non haveva mai rivolti gli occhi da Tigrane: onde poteva affermare con verità di non haver veduto Cyro.</p></sp>
<sp><speaker rend="sc">DOR.</speaker><p>Honesta Reina, e degna d'essere imitata.</p></sp>
<sp><speaker rend="sc">FLA.</speaker><p>Bella etiandio fu la risposta di Bilia a Duellio; il quale primo appresso Romani trionphò di vittoria aquistata in mare. Essendo egli quasi in ultima vecchiezza, gli fu recato a biasimo, che'l fiato gli puzzasse. Di che dolendosi forte con la moglie, che di cotal difetto non lo havesse avvertito, perché curato se ne sarebbe, gli rispose Bilia. Ciò havrei fatto, s'io non havessi pensato, che questa puzza fosse naturale odore di tutti gli huomini. Rechisi la matrona sopra tutto in mente, che potentissimi nimici sono gli stimoli della carne: i quali in ogni parte ci accompagnano: ma più forti si fanno sentire in sì fatti luoghi, dove è l'esca e'l focile della lussuria. Però Paolo (come ben fu notato da Agostino) dice, che agli altri peccati debbiamo far resistenza; ma dalla libidine del tutto a fuggir ci esorta. Fugga adunque la virtuosa matrona tutti i luoghi, ne quali può soprastar pericolo alla sua honestà: ne curi di fare isperienza della sua fortezza. Il savio Nocchiero riguarda, quanto e può, di non commetter le vele all'impeto de sforzevoli venti, quando è fiero e turbato il mare: ma trovandosi in fortuna, adopra ogni arte e destrezza per salvar se medesimo e il suo legno. Così faccia ella: non entri nelle tempestose onde della voluttà: et quando pure avviene, che vi si trovi, sostenga l'impeto de desiderij non sani col saldo   braccio della continenza: e habbia sempre la ragione per Reina e Imperatrice delle sue attioni. La confortò anchora allontanar dal suo animo, sì come peste dannosa, l'ambitione: né faccia stima di que titoli e di quegli honori vani, che si danno dal vulgo alla nobiltà: considerando, che quelle antiche Romane chiare per tante virtù, senza titolo di Madonna, né di Signora (onde hoggi di tutte le orecchie son piene) del semplice nome contente, ascessero al sommo di tutti gli honori. Procuri (et questo sarà a bastanza) d'acquistar nome di casta matrona, di savia matrona, e di prudente matrona: e tale sia ne gli effetti, quale desidera d'esser tenuta. Quantunque essendo l'honore non altro, che vera testimonianza di eccellente virtù; la virtù di se stessa è contenta; e quello men cerca, quanto è più nobile. Ma sì come non può esser fiamma senza luce; così è necessario, che la virtù sia accompagnata dall'honore. E qui sarà posto fine al ragionamento d'hoggi. Domani seguirò del terzo stato; e tenterò di formare una vedova,quale sete voi. Ma se io sono stato hoggi alquanto più breve di quello, ch'io fui hieri; è perché ho date molte parti alla Vergine, che sono communi alla maritata: le quali a replicare giudico, che sarebbe stato soverchio. Se io non v'ho sodisfatto, come era il mio desiderio, incolpate non me, ma il mio non saper più innanzi.</p></sp>
<sp><speaker rend="sc">DOR.</speaker><p>Voi, Signor Flaminio, havete vinta l'aspettation mia. Et questa vostra sposa è tale, che merita esservi invidiata da tutti gli huomini, et quantunque molto anchora del giorno avanzi; nondimeno volendo io, come è  convenevole, che'l vostro commodo vada innanzi al desio, c'ho di vedere questo ritratto fornito; attenderò il dì seguente, non per udir formare una Vedova, qual son'io (che troppo povera la farebbe) ma qual dovrebbe esser ciascuna Donna, cui la ingiuriosa fortuna, troncandole il suo dolcissimo appoggio, ha fatto cadere in questa libertà amara, nella quale al presente è il mio stato. Et piacemi, che più non s'è fatta mention di libro: che dove adducevate l'autorità d'altrui per dar maggior credito alle vostre parole, meco perdevate gran parte di reputatione: con ciò sia cosa, che sempre io v'ho tenuto per tale, che non vi facesse bisogno di valervi delle fatiche d'alcuno.</p></sp>
<sp><speaker rend="sc">FLA.</speaker><p>Io in questo non voglio rispondervi: perché se le laudi che mi date, sono vere, tacendo confesso di meritarle: se l'amore v'inganna, honesta cosa non è, che io ricevi in me quell'honore, che si conviene all' Autore d'una bella opera. Et se domani non voglio mancare alla promessa, sarà forza, ch'io ricorra per aiuto o all'unico M. Pietro Aretino, o al dotto M. Fortunio Spira: altramente correrebbe pericolo, che io perdessi di leggiero tutta quella buona openione, che infino a qui m'è venuta acquistata dalla vostra bontà.</p></sp>
<sp><speaker rend="sc">DOR.</speaker><p>Fate pure, come vi pare: che'l frutto di questi ragionamenti riconoscerò sempre da voi.</p></sp>
</div1>
<div1>
<head>Libro III</head>
<argument><p rend="sc">LIBRO TERZO ET ULTIMO, NEL QUALE SI RAGIONA DELLA INSTITUTION DELLA VEDOVA</p></argument>
<stage><p>
<hi rend="sc"><hi rend="italic">FLAMINIO,</hi></hi> <hi rend="sc"><hi rend="italic">DOROTHEA</hi></hi>
</p></stage>
<sp><p>Quante volte io veggo e considero la bellezza di questo vostro Lauro; tante, Signora Dorothea, benedico le mani che'l coltivarono. Et porto fermissima opinione, che sì come quello, che piantò il Petrarcha sopra la riva di Sorga, crebbe più per la virtù della sua penna, che per l'humore del vicin fiume: così questo in sì breve tempo sia pervenuto a tanta altezza per la nobiltà del vostro ingegno, assai più che per la fertilità del terreno, o per la bontà del l'aere, di che è privilegiato questo paese. Et sì come il ghiaccio del verno; che molti arbori secca, e tutti de lor più grati honori né prima; non ha forza di spogliar delle sue frondi questa honorata pianta: così colpo di colei, che non pur gli huomini, ma le cittadi distrugge, levando a voi il vostro carissimo consorte,  non ha potuto penetrar nella fortezza del vostro franco animo; in tanto che così morto non viva sempre nel vostro cuore, chi mentre visse, hebbe di quello pienissima Signoria.</p></sp>
<sp><speaker rend="sc">DOR.</speaker><p>Siate contento Signor Flaminio, d'incominciare a insegnarmi la vita, che dee tenere una vedova, come son'io: e lasciate da parte il lodarmi con queste nuove Poesie.</p></sp>
<sp><speaker rend="sc">FLA.</speaker><p>Io per questo non m'allontano dallo arringo, che volete ch'io corra: anzi voglio, che sopra queste ultime parole sia fermato il mio ragionamento.</p></sp>
<sp><speaker rend="sc">DOR.</speaker><p>Prima fatemi chiaro, quale di tre stati è più grato a Dio.</p></sp> <sp><speaker rend="sc">FLA.</speaker><p>Hieri, s'io ben mi ricordo, v'ho detto, che di ciò rimetteva il far giudicio ai Theologi: et tutta volta il dì innanzi hebbi a conchiudere, che lo stato virginale era più simile agli Angeli; e per questo etiandio più perfetto: il che invero m'era fuggito di mente. Il medesimo adunque affermando hora, vi porrò innanzi, quanto v'ho udito ragionare da M. Fortunio. Al quale, mentre che io di tal cosa il suo parere addimandava (che fu subito, ch'io mi diparti da voi) egli piacevolmente, come sempre suole fare, mi rispose con queste parole. Tanto è più degna la virginità Flaminio, quanto ella è più dalle nostre forze lontana: ed è dono da Dio conceduto a poche Donne, ed a pochi huomini. Non però si dee toglier l'honore agli altri due stati: de quali il primo luogo è dato a quello della vedova, e il secondo al matrimonio. Et volgendo l'ordine, lo troverai tale: né tuttavia preferendone l'uno, si reca biasimo all'altro, perciò che non si prepone la virginità al matrimonio in quel modo,   che si prepone l'oro al piombo, ma sì come gemma a oro: e tal cede a questa lo stato vedovile, quale perla a robino. Nondimeno pareggiando questo a quella, se seranno ambedoi ne lor gradi d'eguale perfettione, starà in dubbio la mano a qual delli due debba inclinarsi. Ora lega l'uno e l'altro insieme, vedrai che alhora accresceranno non meno il pregio, che la bellezza. Appresso ha ciascuno di questi stati propria e particolare virtù, per la quale va innanzi gli altri. Perciò che nel matrimonio l'Apostolo Paolo loda il generar de figliuoli, e l'ammaestrargli nella religion del Signore: promettendo a sì fatto merito la beatitudine di la sù. Onde con ciò sia cosa, che santo officio è servire in esso matrimonio a Dio, e nuove creature con le buone discipline acquistargli, per questa ragione la maritata si potrebbe anteporre alla vedova. Al che si aggiunge, che'l matrimonio fu celebrato nel Paradiso per bocca di Dio. Onde se la nobiltà consiste nell'antichità, et in haver più in un luogo, che in altro, origine e nascimento; il matrimonio si dovrebbe dire etiandio più nobile della virginità. Dall'altra parte tanto fu essa virginità grata al padre e creatore nostro, che egli prima la sacrò nella madre; e di vergine volle prender carne humana. Tuttavia, perché alcuno ciò non possa malignamente rivolgere in vitupero del matrimonio; dei avvertire, che piacquè bene al Salvatore della perduta generatione esser figliuolo d'una Vergine, ma d'una Vergine congiunta a marito, in modo, che se non fu prodotto di matrimonio (sì come quello,  che fu concepito di Spirito Santo) nacque pure sotto le leggi del matrimonio. Ma se volemo riguardare al giudicio della Chiesa; ella il primo honore attribuisce alla Virginità: e nondimeno il matrimonio tra li sette sacramenti honora. Dirò io bene, che sì come è cosa più honorata la Virginità; così il matrimonio è più securo. Serba lo stato Vedovile anchora egli le sue doti, per le quali peraventura si potrebbe preferirlo agli altri due. Perciò che sì come ha la continenza comune con le Vergini; così anchora ha la creatione, et la education de' figliuoli commune con le maritate. Et  non dirà ciascuno, che lo astenersi dal piacere incominciato a gustare sia di maggiore loda, che sprezzare il non gustato? Non dirà etiandio, ch'egli sia ufficio di maggiore humanità lo haver tutta la cura de' figliuoli, privi ed orfani del padre loro, che non è vivendo il marito, essere alleggierita della maggior parte? Debito di natura e di madre è nudrire i figliuoli: e somma pietà ammaestrare i pupilli, che non hanno altro appoggio, che quello della madre; della quale pietà non è sacrificio più grato a Dio. Vedesi adunque questi tre stati non esser tanto differenti di dignità, quanto di gradi: e pensando a ciò, mi si parano dinanzi le tre età della vita humana: nelle quali la prima, che ne' fanciulli è quasi fiore, apprezziamo e cura habbiamo: la virile perché è atta alle fatiche, honoriamo: la Senile, con ciò sia cosa, che havendo ella la esperientia d'ambedue, è più accorta, e di più maturo consiglio, riveriamo e osserviamo. Così in Roma le Vergini, che sacrificavano alla Dea Vesta, dieci   anni prendevano cura d'imparare i ministri di quella Dea, dieci di mettergli in operatione, e altretanti d'insegnar quelli alle altre Vergini, che sopravenivano: doppo il qual tempo era in libertà di ciascuna il maritarsi. A tutte nondimeno eguale honor si rendeva: né c'era altra differentia; se non che in quelle, che imparavano, essendo più giovani, appareva gratia maggiore. Alle seconde per i maneggi de' sacrifici più riverentia era solito di recarsi: le ultime per l'ufficio dell'insegnare, havevano più autorità. Ecco, che ogniun di questi gradi, com'io dico, ha la sua virtù: né per apprezzar l'uno, si dee reputar vili gli altri due: ma nella guisa, che le tre gratie si dipingono unite ed accompagnate insieme, in modo, che tuttatre si tengono per mano; e si pareggiano di bellezza, di età, e d'amore; gli doveremmo unire con egual dignità. Ammirisi la Vergine, come cosa tutta pura, tutta celeste, tutta Divina: ma honoriamo la maritata, e la vedova, quella come madre, e questa come maestra: due effetti non pur necessarij, ma utili alla conservation degli huomini, ed alla vita honesta e civile. Quantunque la laude di ciascuna di loro non tanto è posta nella qualità dello stato, quanto nella bontà d'animo di chi lo possede: la qual potrebbe esser tale, che le seconde e le terze nozze d'alcuna matrona sarebbero più care a Dio, che la Virginità d'una Monaca. Et se riguardiamo agli esempi, pochissime Donne ne' libri di Mosè troveremo esser celebrate per titolo di Virginità: ma in quelli della nostra religione un grande e bellissimo cho ro di sante Vergini ci si dimostrerà innanzi: le quali per amor di CHRISTO, infiammate del suo Santo Spirito, non solo i mondani piaceri, ma la propria vita sprezzarono. Di questo choro vedremo Donna e Reina colei, che partorì la nostra salute: onde è ben degno, che se ne debbano gloriare tutte le Vergini: ma non sono però sole a tal gloria: perciò che etiandio le maritate ne vogliono la parte loro: atteso, che ella anchora ebbe marito: ne meno le Vedove altretanta ne ricercano. Che avegna che non si sappia, che Giuseppe chiudesse il suo giorno innanzi alla Beatissima Vergine: questo è ben chiaro, che se doppo la morte del'unico figliuolo di Dio esso viveva, tale era a lei, quale se havuto in marito non l'havesse, non solo quanto alla Virginità (raggio che in quel santo animo e in quel santo corpo mai no s'estinse) ma quanto al governo. Con ciò sia cosa, che ella di continuo era con gli Apostoli: ed insieme con le altre vedove di continuo serviva ed amministrava a bisogni loro. Così nel vecchio testamento capo delle maritate è Sarra: e nel nuovo Helisabetta, madre di quel gran Profeta Giovan Battista: di cui doppo CHRISTO non hebbero le madri più honorato figliuolo. Le vedove etiandio tengono dalla parte loro molte illustri femine: sì come nelle vecchie carte Giudith: la quale due nobili vittorie insieme riportò: l'una del nimico ucciso: l'altra della pudicitia conservata: quella a salute della disperata patria, e questa di se stessa: e perciò che ingannò e tolse di vita il più libidinoso et il più forte Capitano di quel  la età. Evvi anchor Debora: la quale in se medesima sostenne tre persone, di Propheta, di Giudice, et di Capitano. C'è la vedova Sarettina, che cortesemente concedette albergo, e pietosamente diede mangiare ad Helià. C'è Noeme; che fu insieme balestrata dall'esilio, dalla morte del marito, e dalla privation de figliuoli. Et ecco, che nella prima entrata dell'Evangelio t'accorrerà agli occhi Anna, vecchia di somma riverentia: la quale rimasa assai per tempo vedova, continuò nello stato vedovile infino allo estremo della vecchiezza, non già in ocio, o in delicatezze; ma sì bene in oratione e in opre di pietà, come serbata in vita, perché vedesse il Santo Bambino, ch'ella mossa dallo Spirito di Dio, havea prophetato, che dovea nascere. Verrà anchora la Suocera di Pietro, cui il Signore dalla febbre guarrì, e all'usato ufficio la ritornò. Havendo fin qui detto Messer Fortunio, e facendo punto, l'Aretino, che le sue parole ascoltava, seguitò. Io non penso Flaminio, che aspettiate, che Messer Fortunio vi vada ricordando il numero quasi infinito di quelle vedove; le quali con le loro proprie facultà sovenivano agli Apostoli: et lasciando da parte gli errori del mondo, seguitavano la vera dottrina, che seminata dall'Agricoltore celeste nei cuori degli eletti, già cominciava a germogliare; et in quelli non pur fiori, ma frutti mandava fuori. Non vi soviene haver letto, che a preghi d'alcune vedove San Pietro ritornò in vita Dorcade? Non havete uditi i nomi di Marcella, di Salvia, di Paola, di Blesilla, et delle altre; le quali quel nobile Dottor della Chiesa Girolamo con sì belle  ed eleganti opere lor dedicate sacrò alla memoria di tutti i secoli? Quantunque nella legge Hebrea, in cui non si riguardava altro, che la fecondità de corpi; ed alla virginità non s'era anchora incominciato a rendere il suo honore; era lo stato vedovile anzi biasimato, che no, sì come etiandio la sterilità. Ma ciò solamente appresso gli huomini, non veramente appresso Dio: il quale dimostrò d'havere spetial cura delle vedove: quando, come si legge nell'Esodo, disse; che alla vedova ed al pupillo non si facesse ingiuria: perché a gridi loro egli, mosso da giusto sdegno, col coltello della giustitia percoterebbe gli offenditori: onde divenirebbero le moglieri vedove, ed orfani i lori figliuoli. Qual testimonio volete voi maggiore in comendation delle vedove? Qual più nobile et più chiaro segno d'amore? Il Principe dell'universo si dimostra particolare difensore et vendicator delle vedove. Ma che dirò io, che nel Deuteronomio ei comanda, che non si tolga la veste della vedova in luoco di pegno? Et similmente in Giobbe, l'haver tolto per ricordanza un Bue dalla vedova, è imputato a uno de principali peccati, che provocassero l'ira di Dio. Et pure la legge non vieta ricevere alcun pegno da debitori: ma volle egli ornar la vedova di questa prerogativa: onde anchora si legge ne' Salmi: Dio padre degli orfani, e Giudice delle vedove. E tuttavia egli è pure padre e giudice universale di tutti i viventi: ma per certa particolar providentia a questo stato dimostrò esser molto più inclinato, sì come stato, che più alle ingiurie è sottoposto. Et ben con  viene, che quelle, che sono abbandonate dai patrocinij mondani, siano difese dai divini. Ma vegniamo alla legge di gratia: e vedrete prima in Mattheo, che'l Signore minaccia severamente a quelli Scribi e Pharisei, che sotto spetie di pregar con lunghe orationi la maestà di Dio nei cerimoniosi sacrifici loro, mangiavano e consumavano le sustanze delle vedove: il che è segno, che la molta religion di esse et la sincerità d'i cuori velava loro gli occhi, di maniera che non discernevano la maligna hipocresia di coloro. Da poi venitevi a Marco, e tra voi discorrete, quanto godesse il Maestro della vita in vedere la povera Vedova offerire i duo piccioli danari, ch'ella soli haveva, nel tempio del suo padre: havendo più grata la buona intention di colei, che i gran doni di qualunque ricco. Né vi sia grave di passare etiando a Luca; e nelle sue carte considerate, che la pietà del S. non sostenne le lagrime di quell'altra vedova, che la morte del suo amico figliuolo, ch'era portato alla sepoltura, piangeva: ma ritornando l'anima in quel morto corpo, tal glielo rese, quale da lei per consolatione de suoi giorni, tristi per la perdita del marito, era sommamente desiderato. Paolo anchora egli con la spirito di Christo impone a Timotheo, che le vedove honori; e quello, che a Timotheo Paolo, a tutti i Vescovi comanda Christo: né solo, che si honorino, ma aggiunge, che si sovenga loro. Et non bastò all'Apostolo il dire: Sovenite a poveri, intendendosi per questa voce ogni qualità di persona: che volle separatamente nominar le vedove. Ora non  voglio fare, come il dipintore: il quale ricercando, che con la forza d'i lumi alcuna parte della figura, che egli dipinge, esca fuori, un'altra con l'ombre ne caccia in dentro. Il che sarebbe qualunque volta parlando degli altri due stati, havessi in animo d'oscurarne alcuno. Ma conchiudo, che tutti sono eguali: perciò che tutti dal raggio di Dio sono illustrati: il quale se bene più risplende nella virginità; quasi in cristallo più lucido e più trasparente; non è però, che i due seguenti non siano adorni della sua luce.</p>
<p>Così parlò quel miracolo della natura: e quindi d'alcune cose pertinenti alle attioni delle vedove ragionò: le quali, sì come alla mente mi si ridurranno, racconterò a noi.</p></sp>
<sp><speaker rend="sc">DOR.</speaker><p>Il ragionamento di M. Fortunio m'è paruto nel fine alquanto differente dal principio: o che io non l'ho inteso bene, ma voi non dimeno seguite.</p></sp>
<sp><speaker rend="sc">FLA.</speaker><p>Messer Fortunio in poche parole dottamente mi pose innanzi la diffinition di quello, che io addimandai: da poi discorse per dimostrarmi, che gli altri due stati erano, riguardandosi ai frutti, che ne derivano, non manco grati a Dio. È vero, che Messer Paolo Stresio; che in casa l'Aretino insieme con Messer Fortunio si trovava; contese assai lunga pezza in favore del matrimonio: con questo argomento, che'l fine, per cui Dio creò l'huomo, fu perché col mezo del generare e con l'accrescimento della generatione humana si riempissero le sedie, vote dalla superbia de cattivi Angeli: ma perché sopravennero alcuni gentil'huomini, non si conchiuse altro.</p></sp>
<sp><speaker rend="sc">DOR.</speaker><p>Questo importa poco. Venite all'insegnare.</p></sp>
<sp><speaker rend="sc">FLA.</speaker><p>Conosca adunque la virtuosa matrona nella morte del marito haver grandissimo danno ricevuto. Esserle suto tolto quel petto pieno di charità e d'amore: nel quale soleva riponere il fascio de' suoi pensieri. Né solo haver perdita della metà della sua anima; ma se medesima a se medesima esser totalmente levata ed estinta. Di qui dolgasi, lamentisi, empi il seno di lagrime: che honesto è il dolore. È tanto crudele, chi vieta alla madre sparger lagrime sopra il corpo del morto figliuolo: crudelissimo che alla mogliera pianger la morte del marito non consente: il quale non pur'era il corpo e l'anima sua, ma rettore de' suoi passi, sostegno di sua vita, consigliere delle sue attioni, maestro, e duce. Le perdite delle facultà, e de' figliuoli si possono facilmente tolerare: perché essendo vivo il marito, può la moglie acquistarne degli altri, e ritornare in istato di miglior fortuna: ma morto lui, la perdita è irrecuperabile ed il danno maggiore: perciò che è da credere, che leggiermente amasse il suo sposo Donna, che doppo la morte di quello a nuove nozze s'apparecchia: e rimanendo vedova, conviene, che quel carico, ch'era diviso tra loro, rechi tutto sopra le sue spalle; e sottentri a peso e di Donna e di huomo parimente. Non m'è ascoso, che alcune Donne (ma non della qualità, che habbiamo formata la nostra sposa) non che elle s'attristino, ma s'allegrano della morte de' loro mariti, non altramente, che se fosse loro scosso del  collo un grave giogo di servitù. Et non si accorgono, che non può dirsi libera quella nave, che priva di Nocchiero, ma sì bene abbandonata d'ogni difesa: né altresì senza il maestro è libero il fanciullo, ma errante, privo di ragione, e privo di legge. Così la femina orba di marito, è veramente negli effetti, come suona il nome, vedova; cioè del tutto divisa d'ogni suo bene; ed a guisa di legno, cui manca il governatore, e di fanciullo lontano dal suo maestro, è combattuta dai venti d'i travagli di qua giù; e hor qua, hor la, sconsolata e senza consiglio sene va errando. Ma di queste tali non è da parlarne, havendo dimostro hieri, niuna esser degna di questo nome di buona mogliera, la quale il suo marito al pari di se stessa non ami. Ma o provida Natura; anzi più tosto o sapientissimo Iddio, maestro senza alcun simile de costumi buoni. Perciò che non è virtù, di cui esso non habbia formato alcuno animale in modo osservatore, che col suo esempio si può meritamente riprender l'huomo, di ragione e d'intelletto dotato, che quella così poco soglia apprezzare. Chi agguaglierà con parole la industria delle Api; la sollecitudine delle formiche; e la fideltà de cani? Non rimproverano questi a mortali la dapocaggine, l'ocio, e la perfidia? Le semplici pecorelle la fraude e l'astutia? E le colombe e le tortore non c'insegnano elle la fede e la charità, che si ricerca nel matrimonio? Le cui femine (se ad Aristotele si presta fede) d'un solo maschio contente vivono. Et la Tortora havendo perduta la sua compagna, non beve   d'altra acqua, che di torbidi e fangosi stagni; né si ferma, se non sopra rami secchi, o spogliati delle lor foglie: né più si mescola con gli altri uccelli allegri e festevoli della sua spetie. Onde Salomone volendo significare amor casto e santo, fa della sposa comparatione, quando a Colomba, e quando a Tortora. A che si conforma Plinio, dove parlando delle Colombe dice, che elle amano la Castità, non commettono gli adulterij, e serbano perpetua fede. Et di qui è, che nella legge antica voleva Domenedio, che le maritate doppo il primo parto afferissono al santo Altaro Colombe e Tortore, per segno, che'l fanciullo, che si appresenta nel cospetto suo, era nato di casto ed amorevole matrimonio. Il simile si legge delle Cornici: cioè, che sì fattamente maschio e femina, cui congiunse la sorte, s'amano insieme, che doppo la morte dell'uno, l'altra più a maschio veruno non s'accompagna. Onde appresso gli antichi si soleva doppo l'Hynno, cantato a Hymeneo, esclamar (quasi in pegno e testimonio di concordia) il nome della Cornice. Giusta cagione adunque ha la vedova, onde della morte del marito si dolga: e molti savi e gravi huomini non pure delle moglieri e de' parenti, ma degli amici la piansero. Solone, che diè le leggi agli Atheniesi; e fu uno dei sette savi di Grecia, comandò, che si celebrassero le sue esequie con le lagrime de' suoi più cari; acciò che essi dimostrassero con questi tali segni, quanta tristezza havesser presa della sua morte. In Roma, poiché Lucretia s'ammazzò, havendo Bruto, vindice e della  morte e della violata castità di costei, cacciato fuori il dominio d'i Re; e per questa cagione essendo a Romani mossa guerra dai Tarquini, nella prima giornata fu morto Bruto: la cui morte, come di capitano della pudicitia loro, piansero le Matrone Romane un anno intero. Ma sì come il dolersi e il piangere è ufficio di buona e pudica moglie: così il non saper poner fine alle doglie ed alle lagrime è segno d'animo troppo debole, e non ricordevole della commune necessità. Conviene, che'l dolore, da poi che'l cuore è disfogato alquanto, dia luogo alla ragione: e che la vedova consideri, d'esser priva di marito in quanto alla carne; ma in quanto allo spirito, viva sempre il marito in lei: viva nella memoria, viva nella imagine de suoi figliuoli; se avvien, che ve n'habbia. Che non ve n'havendo, ed essendo molto giovane, per ischifar mala voce, e il pericolo della castità, può bene senza riprensione alcuna, seguendo la licentia, che le da Paolo, rimaritarsi. Ma havendo figliuoli, sarà non solo poco amorevole verso il marito, ma empia contra di quelli , se vedova in perpetuo non vive. Dolgasi adunque, come s'è detto, ma non si dia in preda al dolore: e pensi tra se stessa, non dirò, che le città rovinino, e che i regni si distruggano, ma che tutti gli huomini sono nati mortali; e viveno con obligo di rendere il debito di questa terra caduca alla madre natura, che ce l'ha prestato: quando avviene, che ella, come fa il creditore il suo, ce lo dimandi: alcuno più tosto, e alcuno più tardi, ma tutti con una condi  tion commune così di nascere, come di vivere, e di morire. Dall'altra parta le torni in mente, l'anime essere immortali: e che la dipartenza, che elle fanno da questo corpo (la quale noi chiamiamo morire) non è morte, ma un passar dalla vita finta alla vera, e dai tormenti alla beatitudine: preparata su in cielo a coloro, che mentre pellegrinarono giù in terra, chiamati e illuminati dalla Divina pietà, caminarono per la via di CHRISTO, e purificati nel sangue dell'Agnello immaculato, diposero la veste immonda: la speranza della qual beatitudine era fissa con si saldi chiovi nel cuore di Paolo, che lo indusse a desiderar d'esser disciolto dai lacci della carne. Tale conforto entri nel suo animo: e speri, la merce di Dio, quando sia di riveder colui nella patria, che prima di lei v'è arrivato. Viva intanto, come io dico, il morto marito nella sua memoria, ricordandosi la mia Vedova della risposta di Valeria Messalina: la quale doppo la morte di Sulpitio dimandata dal fratello, se rimaritare si voleva, ella tutto che alhora fosse nel più bel fiore della età, e della bellezza, rispose, non haver bisogno di altro marito; perché Sulpitio in lei sempre viverebbe. Bella risposta di Donna, che era pagana, ed incerta della immortalità delle anime. Or che dovrà fare la Christiana? Honori questa il consorte, non come morto, ma, come assente, da lei; e più con gli uffici di pietà, che col pianto. Et quindi rivolgendosi ai cari figli uoli, ed in quelli riconoscendo la imagine del marito, congiunta insieme con la sua; tale s'affatichi di mostrarsi negli affetti verso di loro, che essi possono veramente giudicare non esser privi di padre: tale alla famiglia, che ella si avegga non haver bisogno di capo: tale finalmente verso Iddio eterno, che egli habbia giusta cagione (se è lecito dire) di mostrare in lei, quanto sia sempre difensore et protettore delle Vedove. e questi a punto saranno i capi, d'intorno ai quali girerà il mio sermone.</p></sp>
<sp><speaker rend="sc">DOR.</speaker><p>Da questo principio io m'aveggo, che vorrete formare una Vedova di eccellente perfettione.</p></sp>
<sp><speaker rend="sc">FLA.</speaker><p>Così intendo di fare, s'io potrò e saprò. Et perché doppo i pianti ed i rammarichi, è costume di recarsi i corpi alle sepolture con quelle pompe, che si possono far maggiori; non voglio trapassar questa parte senza parlarne alquanto. Questo costume, sì come etiandio alcuni altri, è a noi derivato da Gentili. Perciò che egli, no, sì come superstitiosi, che erano, havevano opinione, che l'anime de corpi, che senza sepoltura giacevano, patissero certe pene dell'inferno; ed appresso usavano lunghe e pompose esequie a gloria del morto, e de nomi loro. Ben v'ebbe di quelli, che di tali sciocchezze si ridevano: sì come Virgilio, che in persona di Anchise disse, che non era il momento la perdita della sepoltura; e Lucano, che lasciò scritto, <quote><lg><l>“In molle seno la natura accoglie</l><l>“Ciascun, che more: e cui terra non copre,</l><l>“Gli fa per tutto ampia coperta il Cielo.</l></lg></quote> Appresso, quei veri amatori, e seguaci della sapientia, Diogene, Theodoro, Seneca, e Cicerone; ma prima Socrate meritamente giudicato savio dall'oracolo d'Apollo, insegnavano con efficacissimi argomenti, non esser d'importanza, che un corpo più in uno che in altro havesse a immarcire. Marco Emilio Lepido, huomo illustre di molti honori, poco innanzi che morisse, ordinò a figliuoli, che ponessero il suo corpo sopra un letticiuolo, senza non che drappo di porpora, ma di qualità alcuna lo ricoprisse, e nel rimanente dell'apparecchio funebre non spendessero più, che tre danari dicendo, che l'esequie di egregi huomini si nobilitavano per la gloria de fatti loro, e non per la grandezza delle spese, che si facessero in tali pompe. Valerio Publicola e Agrippa Menenio (duo chiari lumi della Republica Romana) et altri eccellenti huomini, sì fattamente tenero a vile l'honore della sepoltura; che quantunque fossero vivuti sempre gloriosamente nei sommi Magistrati di quella Republica; ed abondassero di molte ricchezze; non si curarono però vivendo di comperare il terreno, dove fossero sepeliti doppo morte: né meno nei loro testamenti di ciò alcuna parola lasciarono scritta. A che senza dubbio havrebbono havuto riguardo, se havessero istimato, trovarsi alle anime nelle sepolture tanto di bene, quanto era creduto dal volgo. Se veniremo con la consideratione ai nostri; vedremo quei santi Martiri, che la vita per CHRISTO così volentieri sprezzavano, molto più haver sprezzata la sepoltura del corpo: sapendo, che esso <hi rend="sc">CHRISTO</hi> nel dì ch'egli ritornerà i corpi all'anime, saprà molto  bene raccogliere, e ridurre insieme ogni minuta parte d'infinite migliaia d'huomini, che in diversi terreni per grande intervallo di paesi si troveranno divise e sparse. Ricordomi haver letto in Agostino; che la cura d'i Mortorij (che noi Vinitiani diciamo Baldachini) la condition delle sepolture, e la pompa delle esequie, sono più tosto conforto de vivi, che beneficio de morti. Et divero se all'anima dello scelerato recasse utile la sepoltura honorata; la vile, o il non haverne alcuna; recarebbe danno al buono.</p>
<p>Ma gli esempi si veggono in contrario. Grida tra le pene de dannati (come habbiamo nelle sante lettere) il ricco Azoto, quantunque e superbe esequie, e ricca sepoltura havesse il suo corpo: gode nel seno d'Abraam Lazaro, che in poco terra povero e negletto fu posto. O, mi potreste dire, dunque tu danni le sepolture; e, quasi nuovo Creonte, vorresti, che i corpi humani rimanessero insepolti. Rispondo, ch'io sarei empio, se havessi questa volontà: perciò che que santi antichi padri Abraam, Isaac, Giacob, e Giuseppe, morendo lasciarono pure alcuna memoria delle sepolture de corpi loro: ed è lodato Tobia dall'Angelo del Signore, perché egli sepelliva i morti. Ma vorrei bene, che conoscendosi i marmi, i bronzi, gli ori, gli intagli, i grandi epitaphij, e le statue; onde si fabricano e adornano le sepolture; a morti inutili; la spesa, che in queste vane pompe, e pegni della nostra superbia si consuma, s'impiegasse nelle opere di charità: le quali sono le limosine, che si fanno a bisognosi, e non le rendite, che si lasciano a   coloro, che abbondano. Vera limosina è, sovvenire alle vedove, a miseri orfani, alli spedali, ed ove appare il bisogno maggiore: e non il lasciar le grosse entrate a ricchi Conventi, perché si faccia al nostro corpo un sontuoso sepolcro, o una Cappella in nostra memoria con le insegne della famiglia: lasciando da una parte quel povero ignudo, e dall'altra quella misera virginella, e quella afflitta vedova, l'una per fame vendere a prezzo la virginità, e l'altra morirsi di fame. Tali dicono esser le nostre limosine, e tali ce le comanda CHRISTO. Queste sono le sepolture, che giovano all'anime de nostri defonti: questa è honesta usura, e tanto larga, che nulla più. Ma che dirò io d'alcune vedove: le quali per più superbamente ornar di sepoltura il corpo del marito morto, pretermettono di sodisfare a debiti, ch'egli vivendo haveva contratti? Senza che molte fiate per questa cagione restano d'adempire i legati del suo testamento: quello, a che prima si doveva per mano. Certa cosa è, che i debiti si trasferiscono nella persona di colui, in cui è venuta la heredità: ed a quegli tanto è tenuta la moglie per le leggi humane e divine, quanto il marito: e chiunque il debito non paga, è veramente ladro. Ma di tal materia ho detto forse troppo parole DOROTHEA. Poche a quello, che bisognarebbe, che si dicesse.</p></sp>
<sp><speaker rend="sc">FLA.</speaker><p>Fatto adunque sepelire la mia vedova il corpo del suo caro marito, non come usa il mondo, ma come si conviene a christiano; e racconsolatasi compiutamente con le ragioni dette di sopra; dica fra se stessa. Ecco io ho sodisfatto al  Marito, cioè alle leggi carnali, hora che alla providentia di la su è piaciuto di discioglier questo legame, conviene, che più libera mi rivolga per sodisfare (col mezzo della sua gratia) a Dio, Re e Signore e Redentor mio. Ho perduto lo sposo terreno, è dimestiero, ch'io procuri il celeste. Le quali parole in lei tacitamente favellando il cuore, incominci ella a spogliarsi tutti quegli ornamenti, che vivendo il marito era solita di portare: né si rechi a vergogna di prendere i panni negri: che questi non oscurano né l'honore, né la bellezza di savia Donna; pur che bella e candida habbia l'anima: ma tenga gli ornamenti veri della vedova esser i digiuni, le orationi, e la vita sincera e lontana da tutti i diletti del mondo. Et è ben degno, che volendo piacere allo sposo immortale, ponga da parte tutti i piaceri mortali: e che sia tanto più intenta alle opre del Signore, quanto non ha cagione, che la rimova: perché essendo vivo il marito, era divisa tra Dio e l'huomo. Hora è tutta sua, e però dee esser tutta di <hi rend="sc">CHRISTO</hi>.</p>
<p>Né più chiaro argomento si può havere dell'intrinseco d'una Donna, che nel tempo, che ella riman Vedova: perciò che sì come gli Uccelli e i Leoni, quelli usciti della gabbia; e questi liberi dalle catene, gli uni rivolano in cima agli alberi, e gli altri ritornano alle selve: così le malvagie Donne subito, che si trovano prive del marito, ripigliano la prima natura, et quei vitij, che tenevano occulti, fanno alhora palesi.</p>
<p>Ma le buone sciolte da quell'obligo, che alle volte più chine alla terra, che levate al cielo le tenevano; come   oro diviso dal piombo e dagli altri metalli, dimostrano più bella e più chiara la loro bontà. Anna figliuola di Samuele, la quale sett'anni visse col marito e ottantaquattro vedova; fu trovata da Christo vecchissima dentro il Santo Tempio; da cui non si dipartiva già mai: ma quivi in astinenze e orationi dì et notte menava la sua stanca vita. Doppo la quale non penso, che da quegli anni a questi si possa trovare esempio più nobile di quello, che si vede nella Marchesa di Pescara: la quale doppo la morte del suo illustre Consorte, quel savio e dotto petto, che sempre fu esempio di casto amore, hora l'ha fatto di religione e di santità: dimostrando quando con le opere, e quando con la penna, di quante ricche gioie, e di quanti nobili thesori delle sue gratie habbia Dio da tutte parti fregiata, ed adorna quella ben nata anima.</p>
<p>Ma lasciando da parte gli esempi, alhora veramente si può far pieno giudicio della castità e degli Honesti costumi della Matrona; quando, havendo libertà di peccare, non pecca. Che come dice Girolamo, a cui altro, che la occasione d'essere impudica, non manca, non si dee dar titolo di pudica. Onde essendo la vedova prima di quel capo, che lei e la famiglia reggeva, dee etiandio con maggior cura esser sollecita di non commetter cosa, che macchi il suo honore: perciò che vivendo lui, per cagione del dominio, che egli haveva sopra di lei, si poteva di molti difetti iscusare; come fanno i servi alcuna fiata d'i misfatti loro, che gli attribuiscono ai padroni. Appresso havendo tutta la mente rivolta a Dio; che come puro ed immortale  sposo, è geloso della castità delle anime; habbia lui in tutte le sue attioni sempre capo, maestro et guida. Et sì come già soleva la sua volontà dipender da quella del carnale marito, così hora prenda forma da quella del spiritale: et questa volontà quale ella trova scritta nei santi libri, tale le parti impressa nel cuore. Et (quello, che sopra tutto importa) delle buone opre, che in lei dalla virtù della viva fede, come da divin seme, frutteranno di giorno in giorno, tutta la gloria a Dio (datore d'ogni bene, sempre ne renda: le male in tutti i tempi conosca esser di se medesima.)</p></sp>
<sp><speaker rend="sc">DOR.</speaker><p>Questo è cosa tanto chiara, che chiunque la nega, nega insieme la potenza et la bontà di Dio, et noi vili corpicciuoli di terra fuor di debito esalta.</p></sp>
<sp><speaker rend="sc">FLA.</speaker><p>Ora avegna, che i santi huomini volessero, che la vedova fosse frequente nel tempio del Signore, et assidua nelle orationi, non le <quote><lg><l>“tolsero però la cura delle cose humane.</l></lg></quote> Anzi disse il <quote><lg><l>“Dottor dette genti: se la vedova ha figliuoli, o nipoti;</l><l>“questi prima imparino a regger piamente la propria</l><l>“ casa, et rendere il cambio a progenitori.</l></lg></quote> Deve adunque ella in luoco del suo morto Consorte (quasi Principe, che succeda a Principe) trattar con ogni diligentia il governo della sua cosa. Nel che la principale cura sarà de' figliuoli: con ciò sia cosa, che essendo egli no privi di padre, pare, che trovano più libera licentia al male; sì come quelli, che non così temono la madre. Onde è nato il proverbio, che raro è quel figliuolo, che sotto il governo della vedova fortisca buono. Per ischifare adunque; tal biasimo et tal pericolo, io giudicarei ben fatto, che i maschi, pervenuti che fossero a certa età, s'allogassero in casa   de fratelli del padre o di lei; overo di qualche huomo dotto et di ottima vita, che insegnasse loro lettere e buoni costumi: et d'intorno questo fosse la vedova non solo liberale, ma prodiga nella spesa. Perciò che non è danaro, che maggior frutto renda, di quello, per cui i nostri figliuoli s'allevano virtuosi et accostumati. Delle figliuole io non parlo: perché in queste si estende tutto il suo ufficio, et il terzo giorno ne parlai a bastanza.</p>
<p>Nelle altre cose restringa, quanto può, le spese, menomando la famiglia, moderando il cibo, et conservando con diligentia le facultà et rendite de' figliuoli; in modo, che appaia, la morte del padre esser loro anzi utile, che a danno. Et perché a ciò fare, vi entrano di molte attioni, nelle quali la Donna: non si può trovare; come in comprare, in vendere, in riscuotere, in comparer ne giudicij, sollecitare Avocati, e sì fatti negocij; che intravengono tutto di; è mestiero, ch'ella si elegga huomo sufficiente e fedele, a cui commetta il peso di questi maneggi: il quale, quando le fosse o fratello, o parente; meglio di lui si potrebbe fidare, e non darebbe occasione a maligni di sospettare: perciò che ogni sospetto, che possa nascere della sua honestà, debbe a tutte sue forze estinguere e levar via: atteso, che la infamia, o da vero o da falso rumore, che si mova, offende non solo l'honor di lei, ma quello anchora delle figliuole. Di qui nella sua casa non pure entrerà huomo; il quale altro, che strettissimo parente le sia (et questo etiandio rade volte) ma ne anche femina, senon buona et di buon nome.</p>
<p>Or se tanto nuoce alla fama delle figliuole il falso sospetto della madre: quanto dee nuocer l'effetto vero?</p>
<p>Ma lasciando le cattive nei lor vitij, dico che oltra di questo dè la vedova havere nella casa una donna, antica d'anni e di senno, con la quale spesse fiate si consigli. Et questa non potendo esser o madre, o suocera; le sia almeno congiunta, o per lungo tempo amica, et esperimentata assai. Et perché al governo della casa molte cose, come ne fu parlato hieri, ricercano; la somma si stringa in questo che conservandosi pienamente ciò che ci ha, non si lasci haver disagio alla famiglia: ma questa sì come abbonda di opera (per usar la parola d' Aristotele) così abbondi anchora honestamente di cibo et di vestimenti, non scemandosi ad alcuno il salario, né cosa, che per debito le si convenga. Le vivande delicate se richiedono poco ad alcuno Stato; certo a quello della Vedova molto meno. Perciò che la prima virtù, che le appartiene, si è la sobrietà: la quale è posto non solo nel viver moderato; nel corpo pudico, e nel vestire honesto: ma etiandio nella famiglia, la quale dee esser accostumata, e prendere esempio dalla padrona. Et circa il vestire di lei, benché ella habbia diposte le perle et i panni allegri; ma la consiglierei però a usar il cilicio, o drappo troppo rigido: ma tenga in ciò una certa misura, che non si accosti né alla pompa, né possa rendere odore d'hippocrisia: perché Iddio non riguarda alle vesti, ma all'animo. Nel parlare serbi sempre modo, di maniera, che né fuori di tempo, né ociosa, né poco considerata le esca parola di bocca. Fugga, quanto ella può, l'ira: che non è cosa, che più a Donna si disconvenga, che garrire, ed essere a contesa con le fanti: con ciò sia cosa, che gli errori, che si commettono da quelle, o so  no tolerabili, o no: Se non sono; bene sia a mandarvele con la benedittione di Dio: se sono tolerabili; dee riprenderle con charità; e corregger la loro ignorantia, o inavertenza. Et perché i mutamenti della Fortuna sono hor lieti, hor tristi: e quelli a questi, e questi a quelli succedono; quivi coprendosi tutta di fortezza, non sia mai né maggiore, né minore di se medesima. Le limosine siano misurate con la facultà che tiene: e secondo quella più e meno si facciano, e non ad ogni qualità di persone, ma a buoni solamente, ed a quelli, che più conosce essere aggravati dal peso della povertà: perché il bene sarà maggiore, e vi sarà più utilità. Né solo faccia ella le buone opre, ma altre anchora a ben fare ne esorti: né curi d'esser veduta; ma più apprezzi l'effetto, che'l nome. Le sue orationi non siano di quella maniera, che le veggiamo in alcune: le quali con lunghe file di paternostri in mano, borbottando tra i denti, vanno ricercando tutta la casa: et per ogni picciola fisiucca, che loro s'incappa tra i piedi, interrompendo le sante parole, o gridano o maladicono. Ma riducendosi ella dentro la sua camera, chiusa in quella, con gli occhi della fronte riguardando la imagine del Crocefisso, e con quei dell'intelletto rivolta a Dio, sparga non men preghi, che lagrime: pensando ai tanti benefici, ch'egli per sua mera gratia ci ha fatti e ci fa di continouo, et alla ingratitudine nostra verso di lui: et sia il fine di tutti i preghi, che esso, che può, ed è sommo amore et bontà, le dia vera fede, et forza di consentire alla sua volontà. Non curi d'uscir di casa per andare a feste, a nozze, ed a sì fatti luoghi; ma  solo per udir la parola di Dio, e visitar la sua chiesa: nella quale non sia la prima a entrare, né l'ultima a uscir fuori: perché sempre il troppo da cagione del sospetto del vulgo; il quale sospetto, come s'è detto, dè sommamente fuggire. Alla confessione, che debitamente si fa al sacerdote, io per me non l'astringerei, se non a tempi comandati dalla Chiesa, che sono una o due volte l'anno. A quella, che tenuti siamo di fare a Dio, non si dee pretermetter non pur giorno, ma hora: perciò che quando è, che noi non pecchiamo, se non con l'opera, al meno col pensiero, col desiderio, e con la volontà? Et perché alla nostra discepola habbiamo data la cognition delle sacre lettere; dico, che oltra a santi Dottori, che le espongono; nei dubbi, che possono occorrere alla ignoranza nostra, dee (per non avilupparsi negli errori delle heresie di queste canaglie Lutherane) ricorrer subito a qualche sacerdote ben dotto, di età, e di buon grido: alla sentenza del quale, essendo approvata dalla Chiesa, come a saldissima Ancora, fermi la Navicella del suo ingegno. Et sì come dee adorare un solo Dio, così dee honorare tutti i Santi: i quali hora risplendenti in cielo del lume della sua gratia, con l'esempio delle belle e pietose opere, che dimostrarono in terra, c'invitano al camino della beatitudine. Guardasi però di non incorrer nell'errore d'alcune troppo credule et superstitiose; le quali mosse da certa sciocca affettione carnale, hanno maggior divotione in alcun santo particolare, che in <hi rend="sc">CHRISTO</hi> medesimo. Non rifiuti le honeste conversationi con le Donne di buona   vita e sue pari; con le quali non dimostri affettatione di santità; come fanno alcune, più ambitiose di parere, che d'essere: ma usi con esso loro ogni qualità di ragionamento, che può cadere tra le sante e honeste; e scopri sempre un'amabile piacevolezza et hilarità nella fronte. Di niuna parli, né pensi male; difetto commune a molte: le quali curiose di sapere i segreti delle case, ogni cosa ispiano, d'ogni cosa fanno giudicio, ogni cosa recano in peggio, e di tutte ne compongono le novelle. I peccati palesi riprenda modestamente: degli occulti lasci fare giudicio a Dio: e stimi sempre i suoi essere e maggiori e peggiori di quegli di ciascun'altra. Nelle diversità delle opinioni dica il parer suo senza contendere: pensando sempre di potere errare. Le novelle delle piazze, come d'i maneggi d'i Re, delle deliberationi d'i Principi, della pace, delle guerre, e sì fatte cose, non curi, che pervengano alle sue orecchie; né di queste ragioni: ma tenga di continouo il pensiero, come ho detto, parte rivolto a Dio, parte a se stessa, parte a figliuoli, ed a tutto il reggimento della famiglia e della casa. A palazzi, se qualche grandissima necessità non l'astringe non vada già mai. Le chiese, alle quali si conduce, siano non le più frequentate, ma le più divote; e dove v'habbia maggiore occasione di orare, e men di peccare.</p>
<p>Le strette pratiche, che io veggo tenere ad alcune con religiosi, non lodo: non perché non ce ne  siano da per tutto di molti santi huomini, et esemplari: ma perché noi non possiamo penetrar più a dietro della pelle. Et tale peraventura potrà la Donna nella superficie riputare Agnello, che di dentro lo troverà Lupo; il quale non solo la castità, ma la facultà le cercherà di divorare. Né meno mi piace, ch'ella frequenti molto le case né delle amiche, né delle parenti: cosa, che è dannata da Paolo. Perciò che sono alcune tanto ociose, che prendono infinito piacere di spatiar spesso per l'altrui case: e qui o consigliando, o riprendendo, vogliono mostrar di sapere molto: e mentre sono di acuta e di sottil vista nelle case d'altre, sono grosse et a guisa di Talpe nel governo delle loro.</p></sp>
<sp><speaker rend="sc">DOR.</speaker><p>Mal fa quel Signore, che lascia rovinare il suo Dominio, per governare l'altrui.</p></sp>
<sp><speaker rend="sc">FLA.</speaker><p>Et tornando al sospetto, che più volte ho esortato a fuggire; dovete sapere, che in questo non meno si può cadere dentro la casa, che di fuori, et non meno per cagione de famigliari, che delli stranieri. Onde veggiamo quello, che a Saluina scrive il“Beato Girolamo. <quote>La fama della castità <seg type="inciso">(dice egli)</seg>“nelle Donne è cosa tanto fragile, che a guisa di va“go fiore, ad ogni lieve aura s'ammarcisce, et ad ogni “piccolo fiato si guasta: e spetialmente quando la “età è pieghevole al vitio; e l'autorità del marito “le manca: la cui ombra è il riparo e il sostegno “della moglie. Deh, che fa ella fra la moltitudine “de famigli, e fra la turba de ministri? I quali non “voglio già, che disprezzi, come servi; ma che di “loro, come d'huomini; si vergogni. Certo se la casa “ambitiosa molti servitori ricerca; si dee preporre “a quelli per capo e maggiore alcun vecchio di costumi honesti: il cui honore sia riputation della padrona. Ben so io, che molte, benchè le porte della “lor casa fossero chiuse a ciascuno; non fuggirono “però la infamia de famigliari: de quali nasceva sospetto o per cagione di troppo ornato vestire, o per “molto delicato aspetto, o per la età giovanile, o per “l'alterezza, che suole spesse volte far palese l'amore occulto; ed è cagione, che'l servo voglia esser “superiore al conservo.</quote> Ma perché sì come l'acciaio, o il cristallo è specchio de nostri aspetti; così i buoni esempi sono specchio della virtù; poiché a me non restano altri particolari ammaestramenti da dare alla Vedova, parmi, che utile cosa sia, che voi meco alquanto la vita di Giudith consideriate: la quale una dee essere universale esempio a tutte le Vedove. È noto a ciascuno, sì come questa Vedova (qual dice alcuno) e saggia, e casta, e forte, ammazzando il già vincitore Olopherne, liberò la sua città dal vicin giogo della servitù.</p></sp>
<sp><speaker rend="sc">DOR.</speaker><p>Mi sarà molto caro, che discorriate alquanto per questi esempi; e col disegno di costei penso, che ridurrete a maggior perfettione il ritratto, che m'appartiene: il quale fin qui è molto gentilmente colorito.</p></sp>
<sp><speaker rend="sc">FLA.</speaker><p>Era la casa di Giudith schola santissima di bontà; nella quale di continouo ammaestrava la sua famiglia. Quivi non conversavano giovani, pomposi di vestimenti, profumati di diversi odori, con guardature lascive, e con parole impudiche. Non vi haveva entrata alcuna giovane, che con l'habito, con la bellezza, e con gli atti lussoriosi accendesse gli animi de'  riguardanti de' desiderij non sani. Il suo albergo non risonava di suoni, o di canti; né si sentivano rumori di danze, né si vedevano apparecchi de conviti sontuosi.</p>
<p>Non haveva per aventura figliuoli, perché la scrittura di ciò non ne fa parola: onde tanto più meritò maggior loda la cura della sua castità, quanto i Giudei dannavano lo stato della Vedova, e più la sterilità. Ma teneva alcune fanciulle per ancelle e discepole di castità: il cui ufficio non era di appresentarle innanzi lo specchio, acconciar le chiome, sparger le carni e le vestimenta d'odori, e sì fatte superbe vanità: ma tutto il tempo hora in orationi, hora ne le letioni de' sacri libri, quando in ragionamenti santi, quando in lavori, e quando in pietose limosine a poveri si dispensava. Portava la vesta vedovile: la quale non mai in alcun tempo, se non per breve spatio una sola volta dipose: questa fu per cagione di conservar la patria. Ornossi alla fine con molti ricchi et pomposi panni, non per parer bella, o piacere agli occhi degli amanti; ma per toglier di vita il nimico della città santa, e della religion divina. Grande fu l'amor suo verso la patria, et grande l'autorità appresso i Principi, e savi della sua città: ai quali con la virtù delle sue parole diede speranza, levò ignorantia, ed apportò consiglio: grande finalmente fu l'ardire, con che femina sola e disarmata, ottenne la vittoria di colui; il quale tanti armati huomini disperavano di poter vincere. Bellissimo fu il tropheo, che ella riportò delle guadagnate spoglie del nimico ucciso: non dimeno tutto quel triompho recò solamente a Dio:   e subito che la gloriosa impresa hebbe fornita, rivestì i panni grossi. Voi vedete somma fortezza d'animo congiunta a somma modestia, e somma prudentia a somma pietà. Gran forza per certo ha la virtù: la quale dove è riverentia, pone anche autorità. Era Giudith femina, era vedova, non haveva dominio, a niun maneggio publico si estendeva la sua mano. Et nondimeno i più vecchi di quel popolo, e il medesimo Principe Ozia, non si sdegnavano di ricorrere a lei per consiglio. A quali ella con voce di gravità piena, e con parole degne di quell'alto animo in questa guisa parlò. Grandemente mi maraviglio, che voi habbiate fatta deliberatione, se il soccorso in capo di cinque giorni non viene, di dar la città in mano de vostri nimici; e che a questo Ozia  consenta. Deh per Dio immortale chi siete voi, che vogliate tentare il Signore? Queste non sono parole da movere in lui misericordia, ma ira e sdegno. Voi homiccioli assegnate tempo a Dio, da usarvi la Sua pietà? Voi secondo l'arbitrio vostro gli determinavate il giorno; nel quale vi debba sovvenire del suo aiuto? Maravigliosa cosa è, che quegli huomini gravi d'anni e grandi nel dominio della città, sentendosi riprender da una semplice vedova, divenissero mutoli, e l'un l'altro in viso per vergogna riguardando, non sapevano che dire. A questo ella benignamente gli confortò a mutare il mal preso consiglio, ed a riponer tutta la loro speranza in Dio: la cui pietà niuno, ch'in lui si fida, abbandona già mai; dimostrando, che le passate e le presenti calamità si dovevano imputare ai peccati loro: e che non era da provocar la vendetta, ma chiedere humilmente la misericordia del Signore. Rispose a lei Ozia, che tutte le sue parole erano vere, et che niuna se ne poteva riprendere: ma che ella, che era santa Donna, e temeva Dio, pregasse per loro. Peccatrice sono io, disse Giudith, e se trovate in me qualche buona opra, rendetene la laude alla bontà del Signore. E tutti meco pregate la sua pietà, che sia favorevole al mio dissegno: e voi ponete la fiducia della vittoria non nelle vostre braccia, ma nella destra di lui. Così si fece da tutti, et così l'animo fa giovane dalla man di Dio accompagnata, entrò nel padiglione del suo nimico: e lui con la prudentia vinse, e con la fortezza uccise: onde tornata vincitrice nella città con la horribile testa in mano, esortò il popolo a prender l'arme, ed assaltar le genti nimiche; le quali senza il loro Capitano timide e disperse fuggivano. Ottenuta infine così bella vittoria, non fu la cura sua, che le si inalzassero statue, e apparecchiassero triomphi; ma insieme con le sue vergini e ancelle cantava a Dio, come a datore della vittoria, triomphali lode. I vasi d'oro e d'argento, e le altre pretiose cose, che furono trovate nel padiglione d'Olopherne, il popolo, per honorarne la vincitrice appresentò a Giudith. Ma ella, che non meno disprezzava le ricchezze, che la gloria del mondo, le sacrò alla sermanica all'oblio, né alla casa sua più ricca, né più altera si ritornò.</p></sp>
<sp><speaker rend="sc">DOR.</speaker><p>O Donna, degna di viver sempre.</p></sp>
<sp><speaker rend="sc">FLA.</speaker><p>Noi veggiamo con quante belle ed ornate parole alcuni eloquenti huomini sogliono  celebrar la virtù di certi valorosi Capitani; i quali d'i vinti eserciti, e delle espugnate città niente altro nelle loro private case riportavano, che la gloria: della quale tuttavia erano cotanto ambitiosi, che non solamente d'i gran cognomi, ma etiandio alcuni della deità si ornarono. Ma la nostra vedova, che egualmente vilipese e le ricchezze e gli honori, con quale copia de gravi ed eleganti parole si potrebbe a bastanza lodare? Oltra di questo quantunque ella vivesse cento e più anni? Non diede però mai loco a pensiero di nuove nozze. Venuta allo estremo de suoi giorni, quale fu la sua vita, tale volle, che fosse la sua sepoltura: e senza titolo alcuno, fece porre il suo corpo appresso quello del marito. Puossi egli, Signora Dorothea, negli antichi et moderni scrittori ritrovare essempio, che più dalle vedove debba essere imitato di questo? Fu mai Donna né più casta, né più sincera? Ove con più chiaro lume riluce la vita attiva e contemplativa? Ma se pur le vedove non hanno, ne vorrebbono havere occasione di mettersi a ricco con Olopherne; la vittoria, che Giudith ottenne da costui, procurino elle di ottenere dall'aversario nostro: il quale, più forte nemico di Olopherne, sta di continouo alle offese dell'anima. Non pensate però che in questa nostra età ci manchino esempi per le Vedove di Donne Illustri, e di honestissima, e santa vita. Delle quali, prima ch'io chiuda questo ragionamento, ne andrò brevemente, e quasi per via di trascorso commemorando alcuna. Dovete sapere, che la <hi rend="sc">ILLUSTRISS. S. ANNA LANCONIA</hi>, o vero di <hi rend="sc">LANSON</hi>, nella più giovane età rimase vedova del Signor <hi rend="sc">GUGLIELMO MARCHESE DI MONFERRATO</hi> , l'anno MDXVII con due figliuole femine e un maschio: né solamente essa la morte del consorte con molta patientia supportò: ma la miserabile e violenta del figliuolo; il quale giovane di gran valore, e di maggiore speranza, per capo acerbo, cadendo del cavallo si sofocò: supportolla dico con tanta fortezza di animo, che niuna delle più honorate e famose antiche è da preporre a lei: e il somegliante fece nella morte della maggior figliuola. Però volle la benignità di Dio, che queste sue avversità fossero riccompensate da altrettanta allegrezza. Perciò che l'altra figliuola congiunta allo <hi rend="sc">ECCELLENTISS. FEDERIGO MARCHESE DI MANTOA</hi>, hebbe di lui quattro figliuoli maschi, e due femine: tutti parimente dotati di valore e di virtù più che humana. E quantunque esso <hi rend="sc">MARCHESE</hi> pochi anni appresso si morisse, ella a imitatione della madre con tanta honestà è sempre vissuta, e con tanta prudenza ha governati i sudditi, che resta in dubbio ciascuno, qual debba in lei più ammirare, o la religione, o la giustitia, o la benignità, o le altre virtù, che convengono non dico a Principessa, ma ad ottimo Principe. Et sì come la prudenza di quella conservò molti luoghi dai ferri, dai fuochi, dalle rapine, homicidi, et stupri de nimici soldati nelle passate guerre: così la modestia di questa riconciliò tutti gli animi rubelli de   suoi popoli procurendo sempre il bene. E l'utile publico: talmente, che ciascuno si gode e gioisce sotto dominio giusto e ripieno di tranquillità. Così la madre <hi rend="sc">MONFERRATO</hi>, e la figliuola <hi rend="sc">MANTOVA</hi> governa, con incredibile sodisfattione di essi popoli. Debbovi ancho ritornare in mente la <hi rend="sc">S. MARGHERITA</hi> di San Giorgio, madre del <hi rend="sc">S. GUGLIELMO</hi> presidente di Monferrato, honestissima e virtuosissima Donna, e ben degna di così giusto, di così clemente, e valoroso figliuolo. Bellissimo esempio similmente havete nella <hi rend="sc">S. DONA MARIA</hi> Soarda di San Giorgio, e nella <hi rend="sc">S. CICILIA</hi> pur di San Giorgio, di cui il primo giorno fu detto: e nella <hi rend="sc">S. ANNA </hi>da prato. Né poco possono imparar le vedove dalla <hi rend="sc">S. VIOLANTE </hi>de Bentivogli già moglie del <hi rend="sc">S. GIOVAN PAULO </hi>Sforza, fratello del <hi rend="sc">DUCA FRANCESCO </hi>secondo, e della <hi rend="sc">S. LEONORA</hi> Morona de Botti, di cui molto a lungo udì io ragionare in Melano. Queste non solo sono adorne delle più nobili virtù, che possono adornar Donna: ma ne hanno adornato anchora, l'una il <hi rend="sc">S. MUTIO </hi>suo figliuolo, è l'altra il <hi rend="sc">S. BROGONZO</hi>. Mettesi anchora la <hi rend="sc">S. AMABILIA</hi> Morona, la <hi rend="sc">S. LEONORA</hi> Visconte da Pavia, e alcune altre. Torno alla <hi rend="sc">S. VITTORIA MARCHESA</hi> di Pescara, e alla <hi rend="sc">S. VERONICA GAMBARA</hi> Contessa di Correggio: ornamento non pur delle Vedove, ma honore di tutte le Donne? Certo né in più  degni, né in più perfetti esempi di questi due, possono terminare i nostri sermoni. Dunque Signora Dorothea mia, le Vedove hanno largo campo da potere esercitar la virtù: e il loro stato è caro a Dio, e molto utile al mondo. Onde io havendone parlato, quanto io so: senza ir più inanzi farò qui fine.</p></sp>
<p rend="sc">REGISTRO ABCDEFGHIK</p>
<p>Tutti sono quaderni.</p>
<closer><dateline rend="sc">IN VINEGIA APPRESSO GABRIEL GIOLITO DE FERRARI MDXLV</dateline></closer>
</div1>
</body>
</text>
</TEI.2>
