<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Francia (1676)</title>
      <author>Ascanio II Giustinian</author>
    </titleStmt>
    <extent>48 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000404</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Francia (1676)">
<head>RELAZIONE DI FRANCIA DI ASCANIO II GIUSTINIAN AMBASCIATORE ORDINARIO PRESSO LUIGI XIV DALL'ANNO 1673 AL 1676</head>
<opener><salute>SERENISSIMO PRINCIPE.</salute></opener>
<p>Non può il gran mondo di Francia esser totalmente compreso
da una mente, benché applicata nel lungo corso di qualunque
tempo, mentre sempre abbondante d'interessi e di fini, sempre
fertile di mutazioni e d'inviluppi, partorisce più frequente detta
successione dell'ore gli oggetti alle cognizioni. Meno può l'osservato in lungo tempo esser riferito in brevi ore anche dai più perfetti espositori. Resta impossibile a me Ascanio Giustinian secondo, il supplire a queste difficoltà, accresciute dalla povertà del mio
poco talento che mi avrà forse pregiudicato nel conoscere, o mi
offenderà nella penuria del dire. Pure in prova maggiore del mio
istancabile desiderio di ben servire, umilierò a Vostre Eccellenze
le presenti notizie raccolte nel lungo corso di più di quaranta mesi
che mi sono trattenuto a quella corte, nelle quali ommettendosi
le cose passate ben note a questo eccellentissimo Senato, verseranno nel delineare i ministri di quel gran regno, lo stato suo
presente, il governo, le guerre, le intenzioni ed interessi con altri principi.</p>
<p>Arrivato in Francia ho ritrovato Luigi XIV partorito dopo
un lungo corso di poco meno di cinque lustri di consiglio, tenuto dalla natura colla virtù per unire come fece in questo gran
parto le prerogative distinte dei genitori ed epilogare in esso le
perfezioni tutte dei due gran ceppi dai quali discende. Nacque
nelle languidezze maggiori della Francia e della casa regia per
dover esser l'origine delle loro esaltazioni; le furono preparate
nella scuola delle regie dottrine per soggetto dei suoi primi anni
le difficoltà dei vassalli e le mosse dei suoi nemici per divenire
 come seguì, addottrinato nel comando e nel trionfo, e con quei
successi si abituasse in lui la massima, ora unico fine della sua
mente, di esser in Francia vero monarca e di dilatare a tutto
potere i confini del suo vasto dominio. Pervenuto appena all'età
capace delle civili operazioni, stabilita la sua casa col matrimonio, si diede alle cure del regno. Osservò che i di lui predecessori comprarono i riposi a contanti di gloria, acquistata da loro
primi ministri in ogni secondo successo, onde seppellita con Mazarino la carica ed il nome di quella, negò che altra mano maneggiasse lo scettro che la sua sola. Per l'esecuzione dei suoi voleri elesse quattro con titolo di secretarii di Stato, ed al mio tempo lo vidi servito da Louvois, Colbert, Pomponne, Laurillier,
preziose fatture della sua mano e trascelti fra l'indifferente numero dei vassalli a motivo solo del loro ingegno e della loro
abilità.</p>
<p>A Louvois ho veduto commesse le cose attinenti alla guerra
terrestre, munizioni, apprestamenti, fortificazioni fuori del regno
ed altre cose corrispondenti.</p>
<p>A Pomponne i negoziati coi principi esteri e coi loro residenti
e ministri.</p>
<p>A Laurillier i negozii delle provincie soggette.</p>
<p>Nominati questi grand'istromenti non sarà inutile l'applicazione di saperne le tempre, onde mi fo lecito il rappresentarlo.</p>
<p>In generale cospirano tutti con indefesse applicazioni e lodevoli gare nel servizio del loro sovrano, precedendo di fortune
Louvois per le occasioni delle guerre terrestri, e Colbert per le
finanze migliorate e per le guerre presenti nel mare.</p>
<p>Ha il primo l'aspettativa della carica vivente il padre Le
Tellier che gliene lascia l'esercizio assoluto, ed il secondo l'ha
destinata per il figliuolo detto marchese di Seignelay, il quale
per anco non ostante gli assidui impieghi che per disciplina gli
vengono addossati dal padre non si fa conoscere capace a gran
ministero.</p>
<p>Il signor di Le Tellier padre di Louvois è di avvedutissima
prudenza, pratico dei maneggi ed ardentissimo nel servigio della
corona. A queste massime trasfuse nel figlio si unisce in esso
 Louvois il vigore dell'età per renderle qualificate ed attive. È
di anni 38 in circa, di vigorosissimo temperamento, di statura
quadrata e di lucidissimo ingegno. A più secretarii in un punto
stesso di differenti affari detta le lettere e più penne stanca sotto
la sua dettatura. Talora dopo questo lungo travaglio prende le poste e si conduce al luogo dell'esecuzione a trasferire ed eseguire
il comando. Può sussistere nell'opera un giorno e mezzo senza
riposo, risarcendosi poi col sonno talvolta di trenta ore continue
senza svegliarsi. Tra i quattro secretarii questo solo nel punto del
quesito si prende talvolta l'arbitrio della risoluzione e maneggia
con autorità quasiché indipendente la carica, ricevendo solo, come viene creduto, ne' grandi affari il consiglio dalla prudenza
paterna. Non lascia in lui di desiderabile che alcuni gradi di urbanità e di destrezza, e quanto ha di attitudine, altrettanto ha di
fuoco e nell'officiosità poco soddisfa; ciò però viene creduto effetto di occulta intenzione per minorarsi a cagione di risparmio
di tempo i superflui discorsi, avendo ora ottenuto che ognuno
scansa il parlargli quando non sia tratto dalla necessità. Quale
mi sia riuscito nel primo incontro avuto seco che fu per l'affare
dei corrieri, lo sanno Vostre Eccellenze, benché poi dopo non
mi abbia lasciato che desiderare, rendendosi vinto alla forza della
ragione quando ne permetta l'udienza. Gode di rendita, e la
maggior parte di regia provenienza, per settecento mille scudi
annui ed al mio tempo fu favorito del porto delle lettere forestiere, utile di più di centomille scudi annui. Le di lui massime
sono le paterne, di esaltare in ogni forma la potenza del regno,
non solo coll'armi che coi secreti maneggi dell'oro tenta penetrare in ogni Stato e rendere dipendenti della corona gli altrui
più accreditati ministri. Crede il regno di Francia superiore ad
ogni forza e che non vi sia potenza, benché unita, che possa turbarne la durata e la gloria. Non approva le repubbliche conosciute come argini ai torrenti delle monarchie, e benché copra
coi loro ministri questa opinione, tale è il suo interno. Colbert
non arriva alla politica cognizione di quello, ma lo supera di
gran lunga nell'economico. Si crede introdotto nella regia disposizione col palesare i tesori di Mazarino e restituirli in quel mare
 da dove uscirono. Obbligò i partitanti a risarcire la corona dei
pregiudizii seguiti nell'età minore del re, sottrasse le rendite
dalla malizia dei particolari, rinnovò con l'imposizione il negletto nei secoli passati, e senza riguardo al poco gusto dei sudditi ha posto in istato l'erario regio, tenendolo sempre anticipatamente provvisto almeno per la spesa di un anno avvenire. Ha
ridotto in un ristretto bilancio le regie entrate e consegnatolo al
re perché l'osservi e per sua direzione, e perché vegga nella debolezza passata e nel vigore presente, l'attenzione del di lui servizio. Nel fine del bene del regno, nell'opinione delle Repubbliche,
ha concordi sensi coll'accennato Louvois, benché nel loro privato non siino tra se stessi ben inclinati. Sarà provveduto di quattrocentomille scudi annuali non meno che di somme infinite di
effettivo contante.</p>
<p>Pomponne destinato agli esteri è il più nuovo nel ministero,
dipende da Colbert, studia rendersi ben stabilito, maneggia gli
affari con circospezione, né da per se solo alcuna cosa risolve, onde
sovente ne derivano le tardanze e dilazione dei negoziati. Viene
coperto il proprio interno, nell'esterno procura di non lasciar partire alcuno di lui mal soddisfatto. Nelle massime non è differente
dagli altri, ma verso Vostre Eccellenze dimostra una stima particolare. Mi ha persuaso questa parte con la forma tenuta nel favorirmi in tutte le occasioni del mio ministero. Non gli ho domandato cosa alcuna che da lui dipendendo non me l'abbia concessa, ed essendo materia d'altri non me l'abbia protetto. Nell'affare dei corrieri che non poteva intraprendere per aspettarsi a
Louvois, mi ha favorito coll'opinione nel suggerirmi il più espediente. Tutti i passaporti per la Spagna e Vienna richiesti col mio
mezzo, sono stati accordati, benché non corrisposti a quelle corti
con tanta facilità. Ho studiato rilevare come a lui diretti tutti i favori da Vostre Eccellenze fatti al signor d'Aveaux prima del di
lui partire da qui, il che per l'affetto che egli dimostrava al medesimo non mi fu svantaggioso per rendermelo ben inclinato, come pure al segretario Pagliarole che veniva amato e protetto da
esso. Questo ministro può godere fin ora di regia beneficenza cinquanta in sessantamille scudi di annua rendita, non trovandosi con
 gran contante per gli obblighi che ha avuto di far qualche esborso
considerabile per la carica agli eredi del signor di Lionne morto, e
per qualche altra investita che ha fatto.</p>
<p>Di Laurillier destinato alle sole funzioni interne del regno, mi
dispenserò dal racconto come cosa poco attinente agli esteri ed
all'interesse di Vostre Eccellenze ; basterà il dire che lo credo soggetto di abilità, mentre egli solo di quel gran regno raccoglie tutti
gli affari e li assoggetta al Consiglio di Sua Maestà dal cui volere
vengono stabiliti.</p>
<p>Prodotti dalla prudente elezione del re tali esecutori alle proprie deliberazioni, egli dà il moto a quella gran monarchia nella
seguente maniera.</p>
<p>Nel suo domestico ha così ben ordinato le parti che tenendo
in moglie Maria Teresa austriaca lontana da ogni negozio di corte,
non partecipe che del noto ad ognuno, in apparenza dispositrice
solo delle cariche del suo servizio, ma in essenza nelle sole persone di gusto del re marito, viene considerata per non ultima delle
regie felicità.</p>
<p>Ha per legittimo figliuolo il delfino, unico erede della corona,
di età d'anni sedici in circa. Di questo giorno io non arrivo a
presagire i periodi perché sono in un luminoso oriente che abbaglia le viste dei più curiosi. Ne faranno Vostre Eccellenze il giudizio dalle doti della sua moderazione nella quale è custodito e dagli esercizii nobilissimi e generosi nei quali si compiace di trattenersi. Si vede obbedientissimo al padre, non ha casa particolare
né cortigiani dipendenti, ricevendo il servizio dalla casa paterna.
Viene educato dal duca di Montausier suo altrettanto severo quanto
indefesso custode. Soddisfa al suo dolce temperamento colla fiorita
disciplina di più lingue e di più scienze, ed al suo grande animo
con le massime generose del padre e col frequente divertimento
degli esercizii cavallereschi.</p>
<p>Si è doluto più di una volta della sua età perché gli contende
il piacere di essere accanto di Sua Maestà nelle guerre e nell'armate, e soddisfare il proprio genio di già fatto avido della gloria.</p>
<p>Filippo duca di Orléans fratello del re, nella corte esercita
verso Sua Maestà i sensi insinuati di rispetto e di ossequiosissimo
 amore, verso i sudditi un umanissimo e placidissimo genio e nell'armate un estraordinario coraggio contro i nemici, servendo
di esempio ai sudditi, ai principi ed ai soldati secondo il tempo
di obbedienza, di comando e di valore, nulla mancando in lui di
virtù se non l'occasione di esercitarla. Gode di appanaggio quanto
può servirgli ad un decoroso corteggio ma incapace di novità e
di partiti, soccorso frequentemente dal re di quaranta, cinquanta mille scudi per volta di regalo che lo impiega anco con piacere
del donante nelle sue fabbriche e trattenimento di corte.</p>
<p>Di questo vi è una principina detta la piccola madamigella di
Orléans, figlia della prima moglie che fu l'inglese, di spirito elevato e di beltà corrispondente, la quale potrebbe considerarsi per
il delfino quando il di lei motto spirito non le facesse fortuna. Se
pure non si dovesse credere la colomba di pace quando si frastornassero i trattati seguiti.</p>
<p>Colla Palatina vi sono due principine, una delle quali nacque
dopo il mio partire ed un piccolo principe detto il duca di Valois.</p>
<p>Del principe di Condè e duca d'Enghien figlio io non dò te-
dio a Vostra Eccellenza di relazione per esser noto il loro valore
al presente totalmente diretto al servizio e profitto della corona.</p>
<p>Dei principi di Conti nipoti del suddetto principe di Condè
educati col delfino, non esprimerò che il loro elevatissimo spirito.
Si crede destinata per uno di essi la bella madamigella di Blois
figlia di madama de la ValliereLI. Di questa, ora religiosa nelle
 carmelite si riconosce per figliuolo di Francia il principe di Vermandois grande ammiraglio.</p>
<p>Godono le stesse prerogative il duca di Maine colonnello dei
Svizzeri, il conte di Vexin e madamigella di Nantes nati di madama di Montespan, dama ora restituita nella buona grazia della
regina, perché serve solo col suo ammirabile ingegno a tener divertito il re dalle cure che lo circondano.</p>
<p>Con questi passa accompagnato il re ogni volta che faccia
i suoi trasporti in san Germano od a Versaglia, ora resa deliziosissima reggia per le gran spese, e nelle quali si ferma tutto
l'anno, trattone il tempo che consuma nelle armate, distribuendolo col soggiorno che fa in quelle parti ne' Consigli e ne' divertimenti delle caccie e del giuoco. In Parigi non si è lasciato
vedere al mio tempo che nei soli incontri di visitare la duchessa
d'Jorch, e di tenere alla fonte un figliuolo del fratello duca di
Orléans, non ammesse le replicate suppliche di quel popolo accompagnate da generose esibizioni per la reabitazione. Si crede
per tener mortificato il di lui noto ardire nelle cose passate e per
non esser le fabbriche accomodate ai suoi divertimenti e sollievi. Nell'ornamento però di quella città studia tutti i giorni il
comodo e la magnificenza, essendo destinate rendite annue considerabili per l'ampliazione delle strade, erezione di edificii, coronandosi al presente di gran mura con sontuosissimi ingressi per
renderla degna metropoli di sì gran regno. Del quale se si osserva
lo stato popolato da dieciotto milioni di abitanti, è così unito
che a mettere un uomo a cavallo in Parigi può in tre giorni giungere nella più remota parte di esso; arricchito di rendita di novantaotto milioni di franchi per l'erario regio, compartito tra città
e fortezze in cento e trenta piazze, comprese quelle di nuova
conquista, tra quali Parigi popolata da un milione di persone è
di rendita di più migliaia al giorno. Nel vantaggio della città
studia il re ed ha ottenuto col mezzo di Colbert che ogni cosa
peculiare di ogni altra parte del mondo ivi perfettamente si faccia, facilitata questa intenzione da quella gente che se non è abbondante nell'inventare è miracolosa nel perfezionare l'invenzione degli altri. E senza addurre gli esempii di Spagna, Olanda
 ed altre più lontane parti, basta il dire che nei lavori di seta e lana
hanno superato l'Inghilterra, nel punto di aria vi è miglior travaglio ed abbondanza che in queste parti; ed i specchi ed i cristalli con danno notabile di questa dominante ivi perfettamente si
fabbricano. Minorandosi la spesa nella legna col trasportare le
fornaci nei boschi, ove soccorsi dalla natura hanno ritrovato terra
e materia sufficiente per quel lavoro.</p>
<p>Si applica con pari attenzione alla coltura delle scienze ed
unione dei grandi ingegni, per conseguire il fine di rendere quel
regno non solo la raccolta di tutte le meccaniche ma l'accademia
di tutto il mondo.</p>
<p>Re solo nella forma accennata abbondante di tutte le cose, si
applica con tutti i mezzi per rendere dovizioso l'erario. I dazii e
le gabelle conosciuti per nervi e sostentamenti della monarchia,
sono esatti con indistinto vigore e per il più col mezzo di appattatori. Quest'ordine di persone è cosi denaroso che imposta
una gravezza occorrendo al re di averla subito, la pagano, restando a loro pericolo la riscossione coll'accordo di un tanto per
cento, e sono di tal fortuna che al mio tempo i dodici carattori
del dazio del vino guadagnarono in una condotta cento mille scudi per cadauno. Si crede nei principali appalti forse anco con regia autorità interessato Colbert, onde ne derivi la buona direzione
di quei affari.</p>
<p>Par dubbio se dovesse il re riserbarsi colla minorazione delle
spese gran parte dei suoi tesori, ma considerata necessaria la circolazione di questo alimento vitale, si concluse che ciò che usciva
colle fabbriche ed altre spese, sarebbe sempre restituito coi dazii
e colle contribuzioni.</p>
<p>Per il Consiglio ridotto il re due volte il giorno come ho
detto custodisce pricipalmente il secreto e studia per il contrario
sapere ogni pensiero dei sudditi. In questo è principalissima massima che non sia illustrata la Francia di altro splendore che dal
proprio volere. Egli è stabilito in qualità di solo monarca, ogni
altro ascritto nell'ordine di una cieca obbedienza, custodita coll'eccesso del premio e del castigo, mentre questo re solo ha
creato più duchi, pari dei predecessori; e questo, solo per un
 moto vedutosi nella Guienna e nella Brettagna, gli ha fatto con risoluzione provare il ferro ed il fuoco dei soldati, spianate le intiere
contrade e levati i privilegii. I grandi del regno sono tutti immersi in un mare di spesa, soccorsi la maggior parte di lettere regie di salvacondotto per schermirsi dai creditori, ed i sudditi tutti
che si dividono negli impieghi di spada e di roba, non si credono considerati se non arrivano alla consecuzione delle cariche
proprie delle loro professioni, onde nel concorso di tanti restano
provviste di soggetti le armate e l'erario regio approfittato per
le continue vacanze nelle morti dei possessori.</p>
<p>I Parlamenti già eretti come protettori del popolo e nei quali
soleva introdursi il re per ricever l'approvazione dei suoi decreti,
ora inviano a Sua Maestà il primo presidente per ricevere le commissioni, e conservano solo un inutile antica formalità. Sono le
prime cariche del medesimo fatte cadere ai suoi dipendenti e perché le altre non siano tra i particolari contrattate, ha eretto il re
un banco ove chi vuol venderle o comprarle possa darsi in nota,
depositare e ricevere; anzi che in questi ultimi tempi essendovi
depositata la somma di trecentomille scudi per sei cariche, ha consolato le aspettative col moltiplicare le voci di esse nel Parlamento.</p>
<p>Ogni piazza di frontiera si vede assicurata da fortissima cittadella sotto il dominio presente eretto in maggior numero tali
fortificazioni di tutte quelle dei re predecessori assistite le più
considerate da soldati esteri, creduti di maggior fede e di minor
occasione di novità.</p>
<p>Stabilitesi in questa forma le cose interne del regno, si è dato
ad illustrarlo coll'armi e ad ingrandirlo colle guerre.</p>
<p>Perché riescano considerabili le sue forze ha sommamente
applicato alle grandi unioni di armate ed alla buona disciplina di
quelle. Sono ammassate con facilità dal concetto motivato nei sudditi e dalle premure di rendergli segnalati. L'esempio bellicoso di
Sua Maestà ha istillato tali desiderii nei vassalli, e la di lui persona il più delle volte presente, accresce le forze col numero dei
volontarii. Unisce al concorso abbontante della Francia le vite
dell'Inghilterra, Elvezia, Alemagna ed Italia, allettando ogni parte
 straniera a militare sotto di esso per il pronto pagamento ai soldati e profusione dell'oro nell'incontro di restituirli. Per la conservazione delle medesime conosce che la rigorosa osservanza
della militar disciplina è l'unico mezzo, onde vuole che ogni buon
ordine sia severamente custodito. L'obbedienza ai capi ed il pagamento di questi ai soldati sono correlativi inalterabili per rendersi ben servito.</p>
<p>Sono le milizie così ben coperte che può ognuno credersi
un ufficiale all'uso nostro, concorrendo a gara i capitali a rendere più ben guernite le loro compagnie. Mirabile fra questi è il
corpo della casa regia che composto da sedici mille in circa, la
maggior parte nobiltà del regno divisa in gente d'armi, moschettieri e guardie del corpo, ostenta in eccesso il vigore egualmente
e la fortuna. L'impiego però del denaro regio è con tal buon
ordine distribuito, che senza gettarsi in alcuna cosa superflua, rinfaccia al privato la sua profusione sregolata.</p>
<p>Ma non solo sono custodite le cose pubbliche, ma in tal forma raffrenata la libertà dei soldati che non si sentono né violenze,
né furti, né per la sicurezza vi è divario il conversare nella reggia
o nel campo.</p>
<p>Se non vi sono occasioni di tener impiegate le truppe coi nemici, non lascia Sua Maestà di tenere sempre in moto i soldati, e
con frequenti esercizii o con moltiplicate rassegne. Nel cimento
poi che deve farsi, offre lo studio di cogliere ogni vantaggio, non
si sacrifica con facilità se non ne' casi di urgenza e di risoluzione,
e fra le accennate nazioni si fa gran risparmio del sangue italiano,
considerato tra i più sicuri e costanti nella difesa delle piazze.</p>
<p>Se di niuna profusione si dovesse considerare, si raccoglie da
tutte le voci dei soldati e dei sudditi, osservata con senso di divoto dolore soverchiamente esposta la regia persona, e lo bramerebbero quasi men generoso ma più sicuro. Egli all'incontro
superiore a queste inutili cautele vuol dimostrarsi degno capo di
sì gran corpo e non meno animarli col consiglio che coll'operazioni. Né io ammiratore delle sue grandi opere devo tacere
di averlo seguito quattordici ore continue a cavallo e che nella presentata battaglia del principe di Oranges sotto Valenc6iennes
 colla sua costanza e valore assicurava l'incertezza della campale fortuna.</p>
<p>Non devo omettere che a consolazione dei soldati si è principiata a mio tempo e finita poi prima del mio partire una fabbrica
capace di ventimila persone, destinata al ricovero degli invalidi
alla quale ha assegnato le rendite ricuperate di san Lazaro ascendenti a duecento mille scudi in circa. Fu concetto nella sua erezione che dovesse servire di cittadella per Parigi e di quartiere
alle guardie regie ogni volta si disponesse ad abitare quella città
per essere in comoda vicinanza del Louvre, di là della Senna di
facile e comodo passaggio alla disposizione del re colla fabbrica
di un ponte.</p>
<p>Si dividono le armate terrestri nella Fiandra sopra gli Spagnuoli, a Maestrich sopra gli Olandesi, alla Mosella sopra i principi dell'impero ed al Reno per opporsi all'invasione degli Alemanni. Queste gran forze se si sommeranno con quelle nella Catalogna, e colle marittime sopra le navi del Mediterraneo e galere
della Sicilia, arriveranno a più di duecento mille effettivi combattenti. Io non rappresenterò i progressi e le operazioni di queste,
perché del seguito a mio tempo ho portato distinto ragguaglio,
né devo con la ripetizione offendere le memorie felici di Vostre
Eccellenze, oltre di che dovendo esporre gl'interessi ed affari
coi principi, ne avrò occasione di toccare alcuna cosa quando
discorrerò degli alleati contro la Francia.</p>
<p>Dovendo applicare a questa gran parte, convengo ricordare
a Vostre Eccellenze che io riferisco per debito e per obbedienza,
e che se non arriva totalmente agli ultimi fini non si devono le
note di troppo ardita a quella volontà che si muove necessitata
dall'obbligo. Dividerò i principi negli alleati in questa guerra contro la Francia, nei collegati con essa, nei dipendenti da essa e
poi delle considerazioni colle altre parti.</p>
<p>Sono dichiarati nemici l'imperatore, la Spagna, i principi
dell'impero esclusi la Baviera, l'Olanda e la Danimarca contro
la quale si è dichiarato il re per aderire alle premure della Svezia.</p>
<p>Sono in dichiarata unione gli Svedesi. Dipendono dalle soddisfazioni il re d'Inghilterra che colla sua autorità supera l'
 antipatia di quel popolo contro il nome francese, ed il re di Polonia
che ben inclinato alla Francia e conservato di tal buon genio dalla
regina moglie, promette ogni più efficace premura per superare
le difficoltà che si frapponessero per compiacerlo.</p>
<p>Quali sieno state le cagioni di tanto incendio che arde miseramente lo stato del Cristianissimo, non devo ridirlo. Sono note le
ultime guerre colla Spagna e la pretesa devoluziome della Fiandra alla regina moglie, la triplice lega e la pace seguita allora tra
la Francia e la Spagna. Credutasi origine di questa guerra l'Olanda conosciuta dannosa per il vicino traffico agl'interessi del
regno e considerata in sito che ottenendosi di essa l'acquisto
servirebbe di facilità a quelle imprese che aveva difficoltate. Se
le scaricò nelle viscere quel ferro e quel fuoco che destinatosi
contro altre, con la diversione che ne fece mostrò di desiderarlo
nelle sue proprie. Questa che vedeva di non poter scansare il turbine che le soprastava, chiamò in suo soccorso l'Inghilterra, ma
prevenuta dai negoziati della sorella di quel re, duchessa di Orleans cogli abboccamenti a Douvres ritrovò in luogo di vantaggi,
motivi di nuove rotture e nuove perdite. Ricorso alla Spagna usò
le ragioni benché non sempre efficaci del beneficio seguito, alle
quali unite le fortissime insinuazioni dell'interesse e le considerazioni del proprio pericolo per gli esposti e rasi continui della Fiandra la persuase a trovare i pretesti delle rotture. Questa benché
ogni giorno sensibilmente colpita, si è persuasa che possa cangiare
la fortuna francese, e di renderla necessitata a ridursi alle condizioni dei Pirenei. Si è applicata unitamente coll'Olanda ad eccitare l'imperatore a dimostrarle che Luigi coll'amplezza procurata
degli Stati, cogli acquisti continui di nuova gloria nutrisce nell'animo il pensiero di farsi nominare re dei Romani, o destinare
questo fregio al delfino, non senza gettar sospetti, per le buone
intelligenze che passavano cogli Elettori, di alcun più ristretto
trattato onde hanno potuto superare ogni studiato buon ufficio
di Francia per staccarlo da quel partito.</p>
<p>I principi dell'impero prima considerati neutrali ed alcuno
di essi congiunto di sangue colla Francia, non si credevano del
contrario partito; ma avendosi veduti ricevere nelle loro piazze i
 presidii di Alemanni, si ha supposto colla forza, credendoli ancora
divisi, di superarli e coll'esterminio di alcuni rendere gli altri più
dipendenti della corona. Furono persuase queste risoluzioni dalle
notizie che si avevano di alcuni del Consiglio di Cesare, resi confidenti del Cristianissimo che non si sarebbe mosso l'imperatore
che in apparenza, e che non avrebbero le di lui forze passato oltre
i confini di Egra. Risoluzione con grande ingegno lasciata da Sua
Maestà Cesarea cadere in un Consiglio da essa conosciuto sospetto, mentre con più secreto aveva deliberato in contrario: onde
supposta facile l'impresa si applicò ad invadere il Palatino e cacciare dalla sua sedia l'arcivescovo di Treviri; le sciagure dei
quali persuasero gli altri ad unirsi e dichiarare la causa comune
rendendosi considerabili nell'unita difesa. Esclusa da questa risoluzione la sola Baviera per il disseminato pensiero delle nozze di
una figlia col delfino.</p>
<p>La Danimarca, prima persuasa dagli alleati a dover cogliere
l'opportuna occasione di ricuperare il già levatogli in passato
dagli Svedesi, mosse le armi. Queste furono facilitate negli acquisti nella Pomerania e nella Schania dalla troppo credula buona
mente del re di Svezia che si credeva assicurato per il maritaggio
promesso della sorella del Danese e per le gioie già trasmesse alla
sposa. Ora ricorsa la Svezia alla protezione di Francia ha creduto
poter staccare il nemico dagli alleati colla dichiarazione che facesse la Francia contro di essa, ma questa l'ha più stabilito.</p>
<p>Contro il torrente di tante forze si applica colla forza e coll'ingegno ai ripari ed agli acquisti, e circondato da tanti nemici
vi oppone la Maestà Sua la difesa colle armate suddette.</p>
<p>Colla forza ha potuto acquistare sopra gli spagnuoli la Franca Contea, Limburgo, Aire, Condè, Bouchain arrivato a stringere
le due piazze famose di Cambray e Valenc6iennes, sopra gli Olandesi molte conquiste con quella importantissima di Maestrich che
mette gran parte del paese loro in contribuzione. Nell'Alemagna
diversi porti importanti, nell'Alsazia arrivato fino al Reno e penetrato più oltre a prender quartieri ed alloggiamenti.</p>
<p>Ben concambiate tante conquiste colla sola perdita di Philipsbourg la quale dicevano che se resterà diradata, non darà apprensione,
 e se resterà in piedi potrebbe partorire il bene della discordia fra i suoi nemici.</p>
<p>Coll'ingegno si procura dividere le gran forze dell'impero
col tentare la separazione dei principi dall'imperatore si studia
far loro conoscere che volendosi insospettire degli estranei Francesi, si pregiudicano coll'insinuare all'imperatore quella sovranità
che fu in altro tempo la più gelosa puntura dei loro cuori; servendosi per mezzo della stampa e di disseminazioni in quegli Stati
introdotte da persone in ogni altra apparenza che di Francesi.</p>
<p>Con l'imperatore al principio di queste mosse si sono cogli
ufficii tentate tutte le forme per tenerlo separato da questa unione
anco col ricordare i trattati del 1671, prima delle mosse Francesi
contro l'Olanda, ma seguita la dichiarazione e gl'impegni delle
armi conoscendosi la difficoltà di rimuoverlo, si può dubitare che
vi siano pensieri portati alla diversione col moto dei ribelli, non
senza più reconditi fini ed intenzioni, dell'irruzioue dei Turchi
nell'Ungheria, ma l'imperatore dotato di somma prudenza e
che conosce esser sua propria la figura presente che sa di poter
resistere ad ogni attentato, non si è conosciuto che voglia lasciarsi condurre senza la quiete totale della Cristianità, della quale
tra i principi temporali ne sostenta corrispondente al suo merito
il primo posto.</p>
<p>Contro la Spagna oltre il tormento continuo delle armi riuscite sensibilissime e molto pregiudiziali per gli acquisti motivati,
si è applicato a divertirla colle mosse nella Sicilia. Fu dubbio se
si doveva occuparla in breve tempo come suggeriva l'occasione,
ma fu poi creduto che il più lungo male di quella parte potesse
esser di maggior infezione a quel corpo e necessitarla ad applicare
ai proprii casi; non senza mistero di far sostenere la guerra a
quei ribelli e divertire in un tempo l'inimico potente e consumar
l'amico per i passati casi sospetto. Si spera sopra la separazione
di alcun alleato e vien creduto che il nascente governo nella Spagna non possa essere senza sensibili mutazioni, fertili per il più di
novità e disunioni. Ma questa all'incontro ha dimostrato sempre
colle dilazioni ai Congressi ed impedimenti alle unioni, di non esser in quelle debolezze nelle quali viene considerata dall'altra
 parte. Spera colle Camere d'Inghilterra dar fine alla separazione di
quel re dalla Francia, confida mantenere gli alleati in questa guerra, e crede che col corso del tempo si stanchino se non il re, almeno gli animi dei sudditi di Francia, soli essenzialmente contro
il concorso di quasi tutta Europa.</p>
<p>Nell'Olanda, oltre il fargli provare ristretto il traffico, alimento vitale di quelle provincie unite, e tenere colle armate ed acquisti sopra di essi aggravato di contribuzioni gran parte del loro
territorio, se gli fanno conoscere le perdite della loro libertà ora
soggetta al principe di Oranges, il quale col pretesto delle due
gran cariche totalmente l'offende; e che la diversione degli Spagnuoli alla pace è un loro artificio, per offender l'inimico presente coll'altrui vite e vendicarsi con lusinghevole ma dannoso
soccorso dell'inimico passato. Conoscono questi i pericoli della
libertà loro, ma dipendendo tutte le cariche principali dei loro
Stati dai confidenti del principe di Oranges, non possono avere altro volere che il suo, né vogliono mancare nella faccia del mondo
a motivo dei sospetti ad un sicuro ricevuto beneficio, col timore
ancora che primi e soli, stabilita la pace, fossero con nuovi motivi, primi e soli nuovamente combattuti e superati.</p>
<p>Dal riflesso di queste Potenze nemiche di quella corona passerò alla Svezia amica e confederata. Si è questa da gran tempo
tenuta dipendente con molte somme di oro. Fu poi mossa, prima
dalla Francia a comparire in qualità di mediatrice, poi coll'assumersi in offesa l'accidente di Fistemberg. Si è introdotta nel labirinto di queste guerre. Crede pronta l'occasione di acquisti per
se stessa e di vendetta anco per la Francia l'aggressione sopra
Brandemburgh quando quel principe si trovava nell'Alsazia; ma
le di lui celeri risoluzioni alla difesa dei suoi Stati, dimostrarono
non esser la guerra in quel vigore, nel quale in altro tempo fu
sostenuta dalla forza di parte dell'impero a causa di religione, e
dal valore del re Gustavo. Si sono doluti i Francesi del denaro
mal gettato ed ora la sostengono avendo procurato divertirle le
novità dei Moscoviti nella Livonia per ottenere almeno la diversione di quelle forze interessate contro di essa.</p>
<p>Si ha pure in quelle parti il buon genio del re di Polonia,
 coltivato dalla moglie Francese, al quale per compiacerlo è stato inviato per ambasciatore il signor di Bethunne suo cognato, e colla
pace maneggiata dalla Francia ed ottenutale dal Turco si vorrebbe
convertire le forze polacche contro Brandemburgh per tenerlo
più occupato, e sollevato insieme il re svedese.</p>
<p>Il re d'Inghilterra che nei principii era unito contro gli Olandesi non ha potuto mantenersi in questa opinione, dopo la lega
dichiarata dall'imperatore e dalla Spagna obbligato a fare la pace
coi medesimi. Ha premesso tutti gli ufficii colla Francia facendole
conoscere la necessità di questa risoluzione ed assicurare la sua
costante ottima volontà, di che persuaso il re ha desiderato con
piacere di vederlo succedere per mediatore, non potendolo aver
per compagno, il che pure fu approvato anche dalle altre parti
benché coll'interposizione di lungo tempo. Conosciuto dal re di
Francia esser seguita la diversione dall'assistenza dei Parlamentarii, ha procurato in più incontri d'insinuare a quel re l'esercizio della sua autorità col mutar i soggetti, il che non fu ammesso
dal Britannico per le benemerenze che quelli hanno con esso, e si
può  credere che di ciò se ne possino valere gli Spagnuoli coll'accrescere in quegli animi, nella nuova riduzione di quelle camere,
il mal genio contro la Francia.</p>
<p>Con Portogallo si procura la miglior corrispondenza per cogliere i vantaggi possibili contro gli Spagnuoli.</p>
<p>Cogli Svizzeri si pratica il solito rimedio dell'oro, sicura la
Francia con tal mezzo di muoverli a sua disposizione.</p>
<p>Colla Potenza ottomana, che nei secoli passati si studiò di
tener sempre ben inclinata, si sono levati quei dispiaceri che furono introdotti nelle premure passate a favore della Cristianità,
e saranno due anni in circa che si sono ristabiliti i capitoli con
quella Porta, la quale si crede che essendo anche sciolta cogli impegni della Polonia possa muoversi contro l'impero.</p>
<p>Colle altre potenze straniere e lontane si coltivano le officiosità per ampliare il negozio e rendere cognito e ben veduto da
per tutto il nome francese.</p>
<p>Mi restringo all'Italia già principale e dominatrice del mondo, poi per le sue ricchezze resa scopo degli altrui desiderii ed
 acquisti; ora dopo tanti tormenti bellicosi che l'hanno agitata,
consegnata sotto la tutela de' molti principi al riposo per risarcirsi dalle jatture passate. In generale viene creduta non per anco
restituita nel suo vigore di forze, di denaro e di direzione. Dalla
moltitudine dei capi che la dirigono suppongono moltiplicate le
opinioni ed in conseguenza la credono in sé stessa non ben concorde. Sanno che le risoluzioni ricevono il moto dai particolari
interessi, alterati sovente dalle speranze, dalle dipendenze e dall'avanzare se stesso col figurato pregiudizio del suo vicino. La
confessano, se sarà capace di unirsi, sempre valevole a reprimere
gli esteri che volessero turbare la di lei tranquillità. Né sopra di
essa la Francia mostrava ancora aver altre intenzioni che quelle
che si vedono.</p>
<p>Il Pontificato si considera a misura del soggetto che ne tiene
occupata la sede. Con Clemente X che passò al cielo nel mio
partire da quella corte non passavano le più buone inclinazioni.
Si conosceva tutto diretto dal cardinale Altieri e questi di genio
totalmente spagnuolo; e sebbene dallo stesso tutto ch'era di
soddisfazione di quella corona si otteneva, ad ogni modo si studiavano occasioni di ricercargli cose molte, o per sturbarlo nella
concessione, o per aver motivo di dolersi nelle negative. Il Parlamento più di una volta gli ha impedito l'esecuzione dei brevi;
la Sorbona ha più volte mosso il capo per minacciargli sconcerti.
Si sono tenute sessioni per fargli concepire novità nello Stato di
Avignone, tenutosi discorso anco del trattato di Pisa. Il re nel
levare e ricuperarne le rendite di san Lazaro, concesso dai suoi
predecessori ai diversi conventi, e disperse in varie parti, ha esercitati i privilegi delle sue corone. Ora mutato pontefice non ne
ho raccolto neppure i principii, né posso rappresentare cosa veruna. Si stima Roma, per certo importante interesse di religione
che ogni principe, come cristiano deve tenere con quella corte.</p>
<p>Savoia non diede nel governo passato alla Francia occasione
di pensare e molto meno sotto la direzione della presente duchessa
già conosciuta inclinata di genio verso quella corona, la quale
sebbene insinuata a farsi credere neutrale, si dimostrerà occorrendo più parziale alla Francia. La missione di VillarsLI fu
 piuttosto per apparenza e per provvedere di carica a quel soggetto, che
per introdurvi negozio. Né il passaggio per le strade della Savoia tanto si stima, mentre si è provveduto per quelle di Pinerolo ed a sufficienza occorrendo con le navi per la via più facile
della navigazione e del mare. Qui non devo tralasciare benché
fuori da queste considerazioni, che essendomi trattenuto in Torino
per risarcirmi dal viaggio ed attendere il mio bagaglio, fui dopo
tre giorni, e dopo aver umiliati i miei dispacci a Vostra Serenità,
favorito da un gentiluomo in nome di quella duchessa, esprimendomi che avendo presentito il passaggio di persona di condizione, benché incognita, si rallegrava, pronta a darne tutti i
segni, quando avessi voluto farmi noto in quella città; al che
corrisposi cogli atti maggiori di stima e dissi di rilevarlo come
eseguisco.</p>
<p>Di Genova vi è poca considerazione, anzi si applaude a tutti
gli attentati che si praticano contro di essa. E sebbene è attento
quel governo di tenersi almeno in apparenza la regia disposizione, non si sono sottratti da mali incontri che vanno giornalmente
ricevendo coi legni francesi. Il solo rilascio della galera disarmata
e trattenuta in Marsiglia fu ottenuto a' contanti di lunghe suppliche
e di espedizione di uno dei principali soggetti di quel governo,
dell'interposizione autorevole del Britannico e di grande esborso
dovuto fare di concerto di quei due re a' due secretarii di Stato
Pompaune francese e Arlinthon inglese. Nel resto hanno trovate
le orecchie chiuse a tutte le preghiere e col solo mezzo di considerabili esborsi hanno posto a coperto altri considerabili crediti che avevano in Francia.</p>
<p>Del granduca non se ne fa gran caso, non conosciuto profittevole né per il sito, né per il genio. La moglie ch'è cugina del
re restituita avvalora questa opinione per motivo delle sue risoluzioni. Furono le capitolazioni che si trattenesse nel chiostro
di Monmart in distanza di mezzo miglio da Parigi, e da quello
non sortisse che ricercata dalle loro Maestà, che fosse arricchito
quel convento di gran fabbrica per il suo commodo a spese del
granduca coll'esborso annuale di ottantamille franchi per il di lei
mantenimento. Ora serve la fabbrica per degna memoria dell'
 erettore. Si deve inviare il denaro appuntato, ed essa ammirata
dalla corte per dama di molto spirito ha ottenuto da madamigella
di Montpensier e da madama di Guisa sorelle, appartamento in
corte, e si può credere che servirà più di ornamento alla reggia
che a quel chiostro.</p>
<p>Mantova si considera Spagnuola, ma disapplicata, superabile
coll'oro e colla forza, e che può cangiare opinione a misura dei
suoi interessi. Ora si preme per conservare indifferente il presidio
di Casale.</p>
<p>Modena e Parma sono del partito francese con maggior stima del primo per la memoria degli avi. Si tratta di accompagnare
il primo con una francese, trattenendosi a questo fine soggetto
a quella corte, e che ambedue siano in istato di muoversi sempre
che se gli somministri il consiglio ed il denaro francese.</p>
<p>Tutto il bene d'Italia si considera ricoverato in questa serenissima Dominante, e depositati i fregi della romama libertà nell'erario prezioso di queste famose lagune. La Maestà Sua retribuisce a Vostre Eccellenze la giustizia dovuta per le benefiche assistenze ricevute dai suoi maggiori, né si lascia dissuadere da
quelle malediche lingue che vorrebbero derogare il merito della
patria, disseminando essere stati quei operati con oggetto di bilanciare la casa d'Austria che per la propria grandezza era nell'Italia resa sospetta. Viene Vostra Serenità considerata per la
prudenza, per le forze, per il sito e per il consiglio, come arbitra
dell'Italia sempre che il voglia, e per i tesori profusi nella guerra
passata non sono inutili nel confessarla l'argine tutelare di tutta
la Cristianità, ed in questo seno ha creduto la Maestà Sua poter
sicuramente depositare con la nominata mediazione la quiete del
Cristianesimo. Ho sentito più volte alla presenza del re da quei
principali signori che furono in Candia esaltato il merito dei loro eccellentissimi rappresentanti, venerando ciascuno la gloriosa
memoria delle ceneri benemerite del già eccellentissimo signor
cavalier Catterino Cornaro, ed esaltando il valore e la prudente
direzione dell'eccellentissimo signor cavaliere procuratore Francesco Morosini ambidue creduti in sufficienza provvisti di gloria
per tutt'i tempi venturi.
 </p> <p>Della nobiltà veneta se ne ha tutta la stima, e da ogni ordine di persone è considerata egualmente a qualunque altra del
mondo.</p>
<p>Hanno confermate queste giuste e ben dovute opinioni i nobili uomini sier Girolamo Venier dell'eccellentissimo signor procurator, sier Bartolomeo Grimani dell'eccellentissimo signor Francesco, sier Francesco Pasqualigo Basadonna fu di sier Marco, sier
Orazio Correggio fu dell'illustrissimo signor Giovanni Donà, e
sier Sebastiano Fonseca dell'illustrissimo signor Agostino, i quali
con generose profusioni di oro e di savii talenti hanno voluto far
conoscere che la nobiltà veneta non ha bisogno di maturarsi col
tratto di grave età, e che nel buon concetto che di essa si tiene
non ve ne ha parte l'affetto solo ma la giustizia che se gli deve.
Non mi assumo di soddisfare al debito colle lodi di questi perché
sarebbero temerarie le mie espressioni a voler discorrere delle loro abilità, ove dai due primi l'eccellentissimo Senato ha potuto
raccogliere i testimonii ben maturi e coronarli di applausi. Né devo agli altri tre diminuire questa testimonianza che sarà loro ben
dovuta ogni volta che abbiamo l'occasione d'impiegare i proprii
talenti in obbedienza dei pubblici commandi.</p>
<p>Ho ommesso il nobil uomo sier Marin Michiel fu dell'eccellentissimo signor Angelo, il quale oltre alle cariche sostenute nell'armata di Vostre Eccellenze ha voluto coll'osservazione della
disciplina militare francese e dei collegati, rendersi in gradi maggiori di abilità per ben servirla, ed ho ommesso il nobil uomo
sier Girolamo mio fratello perché unito con questi due di così
stretti nodi di sangue, non devo rendermi sospetto per il primo,
né troppo parziale per il secondo.</p>
<p>Mi trovo in obbligo di metter sotto il riflesso giustissimo di
questo eccellentissimo Senato le benemerenze distinte del fedelissimo Giovanni Battista Torniello secretario che dopo aver sino dai
primi anni impiegata l'applicaziome e le fortune della sua casa
nei servizii prestati con l'eccellentissimo signor cavalier Molin di
gloriosa memoria, nell'ambasciata di Vienna e nell'impiego di
Palma, senz'alcun pubblico assegnamento, rilevato il di lui sviscerato zelo nelle puntuali funzioni della cancellaria e dei magistrati
 addossatigli, ha voluto con cieca obbedienza sottomettersi al peso rilevantissimo dell'ambasciata di Francia, nella quale non ha
lasciato che desiderare di zelo, di puntualità e di fede, indefesso
sempre nell'applicazione e nello studio per rendersi degno della
pubblica grazia, ben certo di poterne avere anche l'approvazione di Vostre Eccellenze col generoso aggradimento dei di lui
molti dispendii e fatiche. Di nuovo intraprendendo con questo solo oggetto l'impiego di Vienna senza aver riguardo di lasciar la
casa con numeroso seguito di cinque sorelle e tre fratelli.</p>
<p>Quanto all'umilissima persona mia ho l'incontro di consolarmi con me medesimo nel vedere così ben disposta Sua Maestà
verso la Serenità Vostra, che non ostante i difetti dei miei poveri
talenti sia stato sempre imperturbabile il servizio di Vostre Eccellenze, avendosi compiaciuto testimoniare il suo affetto nello
acconsentire ad ogni mia richiesta ed in particolare nell'aggiustamento dei corrieri e restituzione dei vascelli in Marsiglia, nei
quali affari furono di ordine regio sollevati i loro sudditi da ogni
aggravio ed io ho avuto il contento di restituire intatte dalla spesa le libertà ricevute di poter spendere.</p>
<p>Ma quanto ho creduto esser essenziale il risparmio per l'interesse dei sudditi di questa patria, altrettanto ho veduta necessaria la profusione dei miei effetti privati, per rendermi uniformato
all'uso del paese ed a quei genii immersi nel dispendio e non
flessibili che dagli sforzi della generosità. Ho contribuito tutto ciò
che ho potuto per ben servire la patria e per non lasciarmi in difetto in alcuna cosa, né per questo nuovo impiego di Vienna che
s'è compiaciuta Vostra Serenità di onorarmi, so risolvere se devo consolarmi di aver molto speso o desiderare di aver molto per
poter spendere.</p>
<p>Ben mi consolo che se vi sarà stata alcuna ommissione, (che
però non potrà rinfacciare la volontà) sarà questa intieramente
risarcita dall'eccellentissimo signor Domenico Contarini che ha
già posto in ammiraziome la Francia per la magnificenza dell'intrapresa, per i talenti abbondantissimi della sua virtù, e che non
lascia di confermare lo splendore dovuto alla sua patria ed alla
sua casa.
 </p> <p>Nel mio partire fui accompagnato dalle regie ufficiosità unite ad un regalo di una catena di più fila d'oro, ed il ritratto di
Sua Maestà cinto da diamanti, del quale ora sottomesso a' piedi
di Vostra Serenità supplico mi sia ridonato per poter in esso confessare la generosità di chi l'inviò e l'aggradimento di chi lo
concede.</p></div1></body></text></TEI.2>
