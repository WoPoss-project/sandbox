<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Costantinopoli (1682)</title>
      <author>Pietro Civran</author>
    </titleStmt>
    <extent>86 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000413</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-30T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n=" Relazione di Costantinopoli (1682).">
<head>Relazione di Costantinopoli del Bailo Pietro Civrano 1682</head>
<opener><salute>Serenissimo Principe. </salute></opener>
<p>Sebbene alla Corte Ottomana tutti i maneggi dei Ministri del 
Principe riescano difficili, e quasi impenetrabili gli arcani 
politici, per la fierezza e barbarie di chi regge e amministra 
l'impero: l'autorità delle leggi non mi esenta dall'obbligo di 
riferire in questo augustissimo luogo le più notabili osservazioni 
fatte dalla mia debolezza sopra quel governo, fondato sopra le 
rovine di tanti regni e provincie, accresciuto per le discordie de' 
Cristiani Principi, asceso a posto di così elevata grandezza, che 
qual altra terrena Deità esige da' sudditi più adorazione che 
ossequio, e come monarca più grande, che abbia sede in Europa, 
occupa sopra ogni altro potentato la maggioranza: effetti tutti 
lagrimevoli delle fatali discordie dell'afflitta Cristianità, 
lacerata del continuo da' propri figli, sempre più, esposta ai 
furori dall'empio voto, che con forze non inferiori al disegno, 
stimola gli Ottomani alla distruzione totale del Cristianesimo.</p>
<p>La maturità di questo Eccellentissimo Senato, per fatale 
disavventura, dopo il corso di due secoli e mezzo avezzo a sentire i 
morsi velenosi di così fiero mostro, e che mai s'azzuffa seco, 
senza perdite deplorabili, obbliga ì suoi saggi cittadini a 
moderare la generosità de' cuori tra la coltura di una ancorchè 
malsicura pace con quel fiero irreconciliabile nemico del nome 
Cristiano, a mantenere con sì lodevole fine del continuo a quella 
Porta un suo Ministro, ma con troppo duro svantaggio di chi è 
destinato di tempo in tempo a servire in quel spinosissimo impiego.</p>
<p>Troppo è dura quella necessità che obbliga un cittadino a vestire 
la figura dell'ambasciatore spogliato dell'immunità del carattere 
in ogni altro luogo, ma qui inutilmente protetto dall'inviolabile 
ragione delle genti; aver obbligo di servire di vivo legame 
del commercio, di animato istrumento della corrispondenza de' 
Principi, e trovarsi poi trattato da ostaggio per render conto anche 
ad ogni più vile plebeo di qualunque privata contesa, vittima del 
continuo esposta all'impeto di barbaro ed inumano furore, vivere in 
paese ove il violare la fede a' Cristiani è costume legittimato 
dalla religione, ove gli ufficii ed i trattati incontrano sempre 
ostacoli di venalissime intenzioni presso un Monarca che, 
conoscendosi arbitro della guerra e della pace, vuole essere 
assoluto interprete delle capitolazioni e paci medesime, a misura 
del proprio genio o servigio, che non impose altra legge alla sua 
ambizione, nè altra meta a' suoi desideri che d'estendere la 
dominazione, che le congiunture, o la speranza delle più vicine o 
più utili conquiste e delle più certe vittorie.</p>
<p>In quella miserabile scuola ho pur troppo a mie spese imparato che 
è vero, ciò che ha lasciato scritto cittadino qualificato, che 
tutte le altre legazioni ed ogni altro più grave pubblico impiego, 
sono ombre o sogni in paragone del Bailaggio di Costantinopoli. Devo 
io dunque riconoscere puro effetto dell'assistenza divina l'uscita 
da quei stretti labirinti, la preservazione della Patria dalle più 
terribili ben note contingenze, ma sopratutto il sollievo decretato 
alle mie debolezze, mediante l'invio dell'Eccellentissimo Donato 
soggetto di gran virtù, dotato di elevatezza d'ingegno, di 
costumata esperienza acquistata tra i maneggi più gravi nel corso 
di tanti anni dall'Eccellentissimo Collegio e ripieno di tante altre 
rare qualità che adornano la di lui dignitosissima persona; fu egli 
servito da me col più divoto ossequio della più sincera e piena 
partecipazione di quelle notizie, che ho creduto appartenere al 
riverito servizio di Vostra Serenità. Nella soddisfazione adunque 
del debito della presente benchè imperfetta Relazione, per minorare 
al possibile il tedio all'Eccellenze Vostre, restringerò la 
vastità della materia a tre soli essenzialissimi capi:</p>
<p>Nel primo considererò brevemente l'intrinseca forma di quel 
governo, le persone che lo reggono e amministrano, e con quali 
massime;</p>
<p>Nel secondo farò i dovuti riflessi sopra la qualità delle sue 
forze, genio e costumi dei popoli; </p>
<p>Nella terza toccherò gli interessi che corrono fra gli altri 
principi e l'impero ottomano, e specialmente di questa 
Serenissima Repubblica.</p>
<p>Mehemet quarto, regnante da 34 anni in qua, pervenuto oramai 
all'età di anni 42 incirca, è Principe di statura mediocre, di 
colore olivastro, di barba rossa, di placido genio, alieno dalla 
crudeltà, di corpo mediocremente robusto, dedito al piacere del 
senso e della crapula, con suo notabile nocumento manifestato nella 
debolezza degli occhi e delle gambe; abborrisce l'uso del vino, e si 
mostra osservantissimo della sua falsa credenza. Vani effendi suo 
cappellano fomenta li suoi scrupoli, suggerisce motivi d'odio contro 
i Cristiani, e va il Re maggiormente nutrendo queste maligne 
impressioni con la lettura continuata delle imprese de' suoi 
maggiori; l'avarizia lo tiene del continuo immerso nell'applicazione 
d'accumular tesori, studio che lo rende più facile a lasciar 
correre indistintamente avarie. La debolezza de' suoi talenti 
deturpa la regia condizione facendola troppo familiare co' suoi 
domestici, troppo indulgente nel lasciarsi usurpare dalla sagacità 
de' suoi ministri la totale dispotica amministrazione dell'Impero.</p>
<p>La Validè, cioè maggior regina, come sotto tutti i Monarchi 
Ottomani, occupa gran parte nel governo, sarà d'età d'anni 62. 
È donna di gran spirito ed esperienza per il lungo maneggio degli 
affari politici; tra lei e la sposa del Re che è la Regina, passano 
fiere gelosie, se ben simulate, aspirando ambedue di dominare il 
genio facile del sultano; ed uniscono queste due regine le loro 
intenzioni nella bramata depressione dell'attuale primo Visir; e 
sebbene la madre sempre ha esatto dal figlio ogni rispetto, da due 
anni in qua prevagliono le arti della regina sposa, ajutata da 
secrete insinuazioni del primo ministro per farla tener lontana 
dalla Corte in Adrianopoli, con suo amarissimo sentimento. Al 
credito di questa donna, benchè matrigna di due fratelli del Re, 
veniva attribuito l'esempio raro della loro sopravvivenza.</p>
<p>Solimano il maggiore, Principe che dicono abbia sortito dalla 
natura doti singolari di altissimo spirito, amato e stimato da ogni 
ordine di persone, e particolarmente dalle milizie.</p>
<p>Orcano il minore, tutto dedito alla crapula non merita alcun 
riflesso; sono odiati dalla Regina sposa e dal primo Visir, per il 
timore che il gran spirito della Validè possa, in deficienza del Re 
presente pretendere e conseguire di sollevare al trono 
Solimano, ad esclusione della discendenza del regnante, con 
inevitabile conseguenza della caduta di esso primo Visir. La Regina 
regnante trae l'origine da Rettimo, ed è opinione che sia di sangue 
nobile fatta prigione nelle prime aggressioni di Candia. La di lei 
vivacità di spirito scusa gran parte de' regii arbitrii, e viene 
amata e temuta dal Re per il posto elevato che sostenta a 
distinzione di qualsivoglia altra sua pari, portata dalla fortuna a 
tanto favore.
Con gran finezza mostra rispetto e venerazione alla Regina suocera, 
si finge aliena da ogni negozio; nel tempo medesimo usa tutte le 
possibili maggiori arti, le ragioni e le lusinghe non solo per aver 
gran parte nelle deliberazioni, ma per conservarsi in ogni caso con 
la posterità del Regnante sola nell'autorità del comando. </p>
<p>Gran numero di schiave tiene il Re nel serraglio destinato al 
servizio della Regina, con altre mille e cinquecento e più 
riservate alle sue regie compiacenze; sei sole destinate e sollevate 
al posto di Odalische, cioè favorite, soggette però a rimproveri 
frequenti dalla gelosia della regina, non senza indizio della somma 
bontà del Sultano che tollera nella regina li sfoghi di sì 
violenta passione. Da queste Odalische non aveva il Re potuto 
allevare al mio tempo altro che femmine, una delle quali d'anni sei, 
si diceva destinata in moglie al primo Visir, causatone però 
l'effetto dalla Regina, che non ama veder altri generi del Re, che 
il suo Musaippo, marito di una sua propria figlia. Non stimai mal 
impiegate le industrie mie nel procurar le possibili aperture per 
farle arrivare grato il nome Veneto; mi fu ricercato il medico della 
Casa da un suo domestico Eunuco, per consigliare il modo come 
potesse la Regina conseguire a rendersi più grata al Re, feci pure 
a di lei richiesta espressa espedizione per via di Spalato per la 
fabbrica di un drappo, che ha volato donare al Re medesimo. Si 
pregiava molto di possedere la prerogativa tra tante donne di esser 
restata l'unica radice della regia mascolina successione.</p>
<p>Due soli erano allora li figliuoli maschi di quel monarca, il primo 
denominato Mustafà in età d'anni 20 circa, di nobilissima 
indole, di maniere dolci e soavi, gioviale amato dal Re, che con 
tenerezza sopporta qualche sua giovanile, intemperanza, fa di lui 
frequente mostra al popolo, conducendolo, seco alle moschee ed 
altri luoghi pubblici, contro l'uso degli altri Sultani, per 
conciliargli forse applauso e benevolenza, a scontro del concetto in 
che è tenuto il fratello Solimano.</p>
<p>Il secondogenito per esser cadetto, e per la sua minor età di soli 
anni otto, non è per anco in considerazione veruna.</p>
<p>Nella seconda sfera di quel barbaro cielo risplende come luminare 
della maggior grandezza l'autorità del primo Visir Carà, per 
l'altezza del posto già più soggetta ai folgori ed ai precipizi, 
ma ora resa sicura dalle massime seminate dal vecchio Chiupurlì. 
Protestò costui al Re presente che le frequenti sollevazioni delle 
milizie procedevano per cotante e così improvvise mutazioni di 
primì Visiri, che in poco tempo d'amministrazione non potevano 
apprendere le arti di ben governare; che ciò procedeva per le 
maligne suggestioni portate al Re dagli Eunuchi del serraglio, ed 
altri suoi domestici; che però se voleva regnar felicemente 
chiudesse affatto le orecchie alle insinuazionì de' suoi 
famigliari, e lasciasse ai Visiri disporre il suo miglior servizio. 
Queste massime ricevute e religiosamente custodite dal Monarca 
assicurano la tirannia di Carà Mustafà attuale primario ministro 
di quel grande impero. Costui è nato in Trebisonda, di bassissimo 
lignaggio, ha servito lungamente il vecchio primo Visir Chiupurlì; 
introdotto dal suo favore nel serraglio, si è condotto per varii 
gradi all'apice della presente elevata fortuna. Sarà d'età d'anni 
55, è uomo di bell'aspetto, in apparenza umano e religioso. 
Nell'interno ateista crudele, avaro e superbo, cupo ne' suoi 
pensieri, di prima impressione, sagace e sopratutto implacabile 
nemico dei Cristiani, sostiene con assoluto dominio tutto il peso ed 
il comando dell'Impero, puntuale nelle proprie incumbenze, sbriga 
ogni negozio con dispotica autorità, più da tiranno assoluto che 
da ministro subordinato. Nella politica ed economica direzione di 
così vasto impero e nell'amministrazione della giustizia civile e 
criminale impiega meno della terza parte della sua applicazione. 
Impiega tutto il suo spirito ed il residuo del tempo nei raggiri del 
suo gabinetto per difendersi dall'insidie degli emuli, nello studio 
di abbatterli e di sostenersi arbitro della volontà del Sovrano. Si 
mantiene in riputazione presso dei popoli con ostentar lustro 
e famiglia non ordinaria, composta di più di trenta mìla persone, 
e con stalle fornite di oltre mille cavalli. Si tiene fermo nella 
grazia del Re a forza di regali, secondando il genio suo avidissimo; 
sà che le due regine l'odiano, ma non cessa di cercar di rendersele 
benevole con preziosissimi doni; estende quest' arte medesima col 
Muftì per tenerlo propizio e dipendente, e, sino per raddolcire i 
suoi più fieri nemici, profonde con larga mano. Viene anco da essi 
corrisposto colle maggiori finezze, ma non bastano a tanti dispendii 
le ordinarie rendite della carica, tuttochè dicano ascendere ad un 
milione di Reali all'anno, meno le suo private opulentissime 
facoltà, frutti di fierissime oppressioni, ed è forzato a 
ricorrere a mezzi estraordinarii e più violenti, estorquere da 
tutti e particolarmente dalle nazioni Cristiane le più copiose 
contribuzioni col mezzo delle più fiere avanie nelle quali, come 
sprezzatore ardito delle maggiori Cristiane potenze, non accetta 
ragioni nè risposte, nè servono ad altro le reticenze che ad 
accrescere le pretensioni e per esser veìcolo a più pericolosi 
precipizii.</p>
<p>L'esempio tanto recente di Francia, Principe così temuto e remoto, 
insegna abbastanza quali sieno li veri ed unici mezzi per placare 
quella furia d'inferno. Gran sventura dei Ministri destinati a 
trattare con sì avaro genio, ma gran vantaggio dei Principi 
confinati, che avendo gravi interessi e molto da perdere, abbiano 
modo di assicurar con denari il godimento degli Stati: essendo assai 
minor male in occasione di rilievo perdere qualche migliajo di 
Reali, che con più grande ed infelice dispendio soccombere alla 
perdita dei medesimi. Il suo Choja, che era quello che a raggirar le 
più fiere avanie fu fatto strozzare dal Visir, allora che dai suoi 
furono fatti arrivar a notizia del Re le sue praticate estorsioni, 
fu empia ed inumana la risoluzione, ma molto accorta ed opportuna: 
adossò al defunto tutte le colpe, anzichè col di lui spoglio che 
ripartito col Re medesimo placò i mai concertati furori, e fa il 
più efficace mezzo per rimettere il Ministro con più radicata 
insistenza nella pristina grazia del Monarca.</p>
<p>Dopo questa burrasca, che in pochi momenti lo fece incanutire, si 
mostrò il Visir tutto cangiato di massime e di costume; scelse per 
suo chaja soggetto più umano che professa equità di maniere tali, 
che pareva la Corte tutta diversa da quello era prima e da 
quel terribile aspetto che, per mia infelice sorte, a me toccò di 
sperimentare.</p>
<p>Li altri Bassà di Banca sono, si può dire, quasi senza autorità; 
non è per ordinario sollevato a quel posto chi non è, o non si 
mostra di poco spirito, mai ardiscono proferire sentimento diverso 
dalla palesata intenzione del primo Visir; cauta e necessaria 
riserva per non fabbricar a se medesimi rovinosi precipizii. Per 
questo fu sempre giudicato dover ogni Ministro in quella Corte 
impiegare tutto lo studio per conciliarsi la buona disposizione del 
primo Visir, nelle cui mani stà la guerra e la pace, che è quello 
che con autorità assoluta dispone di ogni cosa, particolarmente 
sotto l'attuale primo Ministro, che è il promotore delle buone e 
rie inclinazioni del Monarca, unico moderatore e fautore di quelle 
pur troppo frequenti doglianze, facili ad ogni Momento a sturbare la 
pubblica quiete.</p>
<p>Fra gli altri più riputati Regi Ministri spicca per il favore e 
per la grazia del Re Mustafà Bassà di Banca suo genero e favorito; 
aspira col favore anche della regnante suocera al Visirato supremo, 
ma i suoi talenti sono inferiori al sapere ed alla fortuna di Carà 
Mustafà dominante. La natura superba di costui mostra poco curarsi 
dei regali dei Ministri de' Principi: gradì però molto due sedie 
di velluto con altre galanterie fattegli da me capitare in 
congiuntura opportuna che attendeva il Re e la Regina nel suo 
giardino.</p>
<p>Ibraim Caimacan del Re, è di quelli che parimenti aspirano al 
supremo comando, sebbene si tiene amico del primo Visir, più per la 
conformità di genti e di costumi, che per legge di vera amicizia 
essendo ambedue troppo amici del proprio interesse. </p>
<p>Gireguerliglia, fratello e figlio rispettivamente degli ultimi 
defunti primi Visir, sollevato al grado di Pascià della Banca in 
tempo che era vacillante la fortuna del primo Visir, viene da lui 
tenuto lontano in Adrianopoli, sotto specioso pretesto di servire la 
madre Regina.</p>
<p>Apti pascià allora di Bossina e già del Cairo, è in concetto di 
buon soldato ma inimico del Visir, a cui convenne sacrificare 3 
Mila borse, che sono 150 mila Reali, per sottrarsi da più fiera 
vessazione; lo tiene lontano e depresso perchè lo conosce capace e 
bramoso d'intentar qualcosa di grande contro la sua fortuna.</p>
<p>Gli altri pascià non fanno gran figura.</p>
<p>Dopo li Pascià succedono li due ministri Ibraim cioè cavallerizzo 
maggiore del Re, ed il Mostangì Pascià suo timoniere; il primo per 
terra, il secondo per mare, sempre accanto della sua regia persona 
ne' suoi viaggi onde fanno giungere varie notizie ed insinuazioni; 
la sola fama della loro amicizia opera qualche contegno anche nei 
Primi Visir; con questi ho coltivato la più stretta e sontuosa 
confidenza che possa desiderarsi con Turchi, e ne ho riportato 
corrispondenze civili ed utili vantaggi per la Patria.</p>
<p>Ministro confidente e domestico del Re è pure il Gislar Agà capo 
degli Eunuchi e supremo direttore di tutte le entrate delle Moschee, 
ascendenti a molti milioni di Reali. È difficile da coltivarsi, 
sprezzando quell'imperfetta condizione d'uomini ogn' altra umanità, 
ed alle volte può essere più di danno che di utile il suo favore. 
Può bensì portare qualche buona insinuazione, scoprire le vere 
intenzioni del Monarca, e la notizia può servire per regola di 
negoziati, motivo quindi che quando maneggio d'importanza fosse 
scoperto dal Visir da lui protetto, rovinerebbe ogni negoziato, 
troppo essendo geloso il Visir medesimo della sua autorità e troppo 
fiero nemico del Moro, e sebbene reciprocamente si lusingano con 
ricchi doni non intermettono di tendersi vicendevolmente insidie.</p>
<p>Il Cancellier grande è il vero Ministro di Stato, maneggia tutti i 
negozii. Ho pure con lui trattato, e trovatolo di buon genio e 
pieghevole.</p>
<p>Nelle pubbliche udienze del Divano e nelle private ancora del 
Visir, il Giaus Pascià fa la funzione di maestro di camera, ma con 
molta autorità introduce non solo, ma parla ed informa alle volte 
il Visir; è di buona natura, fu assai mio amico, ed ogni negozio, 
che gli ho raccomandato, ha sortito termine favorevole agli 
interessi di Vostra Serenità.</p>
<p>Tra i più intimi famigliari del Re vi sono i suoi paggi divisi in 
4 Camere, a 50 per cadauna; passano graduatamente dall'una 
all'altra sino alla prima dalla quale per ordinario non escono se 
non Pascià, e però da non mettersi nell'ultima, considerazione. 
Con questi pure ho nudrite utilissime confidenze.</p>
<p>Ma quell'imperio che è composto di rapine e di desolazioni 
non può nutrirsi di cibo differente dalla sua composizione, 
nè sostentarsi con massime diverse. Un tiranno intento tutto al 
proprio interesse niente è applicato al bene dei suoi sudditi.
Acquistato, un paese subito lo vuol devastato e desolato, le cariche 
tutte annue e veniali, i popoli umiliati col mezzo di una falsa 
credenza, depressi coll'ignoranza, e finalmente oppressi con 
l'avanie e soggetti sempre alla forza delle sue armi del continuo 
agguerite. Con la desolazione si assicura il tiranno dalle 
sollevazioni, difende molti regni e provincie con poca milizia, la 
sterilità del paese non invoglia gli stranieri ad acquisti di 
deserti.
Con la vendita e mutazione frequente delle cariche, riempie gli 
erarj; li ministri impiegati con le vive sostanze dei sudditi o 
volontarj coll'acquisto di nuovo comando le depositano al Sovrano, 
o, violentati, le sacrificano per esimersi dalle avanie, empie 
invenzioni per ridurre nelle rapine del tiranno tutto il più 
prezioso delle fortune, de' sudori e degli averi di quei miserabili 
sudditi.
Con l'ignoranza dei popoli dispone più cieco il tributo 
dell'obbedienza; questa dà maggior vigore alla volontà del 
Sovrano. Per convalidar nel tiranno la monarchia, per reprimere gli 
spiriti che non arrivino a distinguere gl'insani di quella non men 
falsa che politica credenza, gli animi meno amolliti più ritengono 
di quella antica ferocia, che tra l'armi ha stabilita sì vasta 
dominazione.
La religione, in ogni luogo fondamento dei governi, forte legame 
dell'umana società, quì è serva della politica, e come tale 
sostenuta dai Monarchi ottomani perchè assogetta il libero arbitrio 
alla volontà del principe, fa creder predestinazione la cieca 
obbedienza, martirio la morte in suo servizio. Tendono i suoi 
precetti alla guerra ed all'armi, per maggiormente assicurare le 
redini della dominazione e dilatarla con nuovi acquisti. 
Moltiplicano perciò le Moschee, Costantinopoli solo ne avrà 5 
mila e più con grosse rendite e con buon numero di ministri e 
serventi, cinquecento sono le più cospicue con altrettante opere 
loro congiunte, cioè ospitali alloggi per pellegrini e scuole per 
erudire giovani studenti della legge, dalle quali escono poi Cadì, 
cioè Giudici delle terre in numero considerabile, con li due 
Cadileschieri superiori a tutti, uno di Grecia e l' altro di 
Natolia.</p>
<p>Le ridicole superstizioni dell'Alcorano sono con tale e così 
accolta coltura venerate che in cinque volte tengono per 4 ore del 
giorno divertiti quei popoli in orazione, lontani da altre unioni o 
conventicole dal Governo, con somma cura abborrite e proibite.</p>
<p>Non moltiplicano i Turchi in nuove leggi, perchè con la 
trasgressione di quelle di poca conseguenza non s'avezzino li 
sudditi a violare le più Importanti, meno ammettono distinzioni di 
leggi civili e canoniche il tutto consiste nell'interpretazione 
dell'Alcorano.</p>
<p>Il Muftì che è il capo supremo della Religione, l'unico 
interprete della legge, decide con i suoi responsi che diconsi 
Teftà li punti di ragione; i fatti si dilucidano non con scritture 
ma con testimonj, escono tutti li giudizìi sommarj e definitivi.</p>
<p>Nelle materie grandi però il Muftì è bene spesso obbligato a 
rispondere a compiacenza del Re e del suo primo ministro. Necessità 
di conservarsi e la carica e la vita tiene in tal soggezione anco 
quel supremo sacerdote. Il più forte e tenace vincolo maneggiato 
da' Turchi, per incatenar la fede e devozione dei sudditi e per 
tenere in apprensione i confinanti, è il loro costume di tenersi 
sempre armati senza aggiungere nuovi aggravj agli erarj.</p>
<p>Sono quelle milizie di due condizioni: cavallerie e infanterie 
cioè Spahi e Giannizzeri.</p>
<p>Ventimila Spahi tirano paga dal Gran Signore, la più debole è 
d'aspri 20 e la maggiore di 150 al giorno. Gli altri si 
raccolgono dai Timari, ossiano fedeli, a spese dei feudatari 
obbligati a servire in guerra con quel numero d'uomini a cavallo che 
è prescritto dalle loro investiture, il minore è d'un uomo a 
cavallo, il maggiore è di venti al più; alcuni sono investiti con 
prerogative di militare sotto il re solamente altri con obbligo di 
servire sotto ogni altro comandante. Quando fosse raccolta tutta 
questa milizia potrebbe arrivare al numero di 100,000 cavalli, 
oltre li seguaci e venturieri che in numero considerabile 
concorrono, tirati dalla speranza di subentrare ne' feudi in 
occasione di vacanza o deficienza degli investiti. </p>
<p>Li Giannizzeri, istituiti ad esempio delle legioni romane, erano 
già due mila solamente e tutti estratti dalli sudditi cristiani, 
furono accresciuti fino a 40,000, numero che venne però 
indebolito dalle morti dei vecchi e graziati. Sono la maggior parte 
turchi nativi, sostituiti con donativi fatti dai cristiani ai 
ministri e ai padri loro, che volentieri li contribuiscono colla 
speranza di vederli un giorno avanzati nei gradi di quella riputata 
milizia. Si dividono in 160 Camere sotto i loro capi e colonnelli 
eletti, ai quali loro capi spetta di castigare gli eccessi dei 
soldati medesimi, non ingerendosi nemmeno il Visir supremo nella 
loro giudicatura, ma sono rimessi al Giannizzero Agà e da esso ai 
capi subordinati. Servono con stipendio di aspri 3 al giorno, che 
col merito e tempo del servizio può accrescersi fino ai nove aspri. 
Contribuiscono alli loro capi 5 reali, e con essi sono provveduti 
poi tutta la campagna del vitto, essendo anco privilegiati nella 
comprita delle carni. Generale di questa milizia è il Giannizzero 
Agà, che tiene un suo luogotenente chiamato Chiaia Bej. Quel gran 
comando è sospetto al governo per le ben note e funeste prove dei 
monarchi ottomani; non lo conferiscono se non a persone del 
serraglio e del tutto confidenti; nè le lasciano durare molto in 
esso con sommo sentimento delle milizie medesime prive di speranza 
di giungere a quel supremo grado, e avvilite sotto capi per lo più 
inesperti e male informati del merito e valore dei soldati. </p>
<p>Quello dei Bombardieri detti Jupici è di dodicimila, quello degli 
armaroli è di seimila con tremille acquaroli, tutti con con capi 
riguardevoli che hanno autorità di premiare e castigare i loro 
soggetti. Il Tupicì bassà, in particolare, sopraintende al getto 
dell'artiglieria, di che abbondano quegli infedeli fatti pratici dai 
rinnegati Cristiani. Li guastatori si raccolgono a misura del 
bisogno dalle più vicine provincie. Vi sono poi Chiaia e Capigì 
cioè messaggeri, lancie spezzate, dette Muteferagà, che col 
seguito grande dei bascià rendono più numerosi gli eserciti, ma 
però più d'apparenza che d'essenza. L'estensione dei padiglioni e 
dei tanti vivandieri e bottegari fa bene spesso credere che ove 
saranno accampati ventimila soldati ve ne siano cinquantamila, ogni 
corpo è soggetto alle sue indisposizioni, tanto più pericolose 
quanto più ha grande la sua mole. Le marcie dei passivolanti 
restano fuor di modo diminuite, ma molto più la disciplina 
militare, e sopratutto è notabile la deficienza dei capi: diffetti 
molto accresciuti negli ultimi tre anni di pace, ma dai Turchi più 
conosciuti e deplorati che riparati. Li bascià ed altri obbligati a 
comparire al Campo con numero determinato, fomentano il 
disordine per risparmiare le paghe, assicurate da rarissimo esame di 
rassegna e dalla totale disapplicazione del Re presente e del 
defunto, che hanno lungamente regnato con genio diverso dagli 
antecessori feroci e guerrieri.</p>
<p>L'armata di mare per ordinario è composta di 50 galere, la metà 
incirca Beilere, più ben all'ordine delle altre, più 
particolarmente 4 ovvero 5 diconsi ben ciurmate di schiavi, 
mentre le altre lo sono di ciurme collettizie. Dieci passano per 
ordinario in mar Nero a portare soccorsi e provvigioni a quelle 
fortezze; con le restanti esce il Capitan bascià nel mese di maggio 
in mar Bianco col motivo d'inseguire i corsari Cristiani, ma in 
effetto per esercitare le più avide rapine sopra quei miserabili 
sudditi.</p>
<p>Gli arsenali sono sparsi in varii luoghi nel mar Nero, nel golfo di 
Marmara; ma il più ragguardevole è quello di Costantinopoli con 
127 volti aperti dalla parte di mare, cinti di muraglia da quella 
di terra, quasi tutti diroccati con poca applicazione a rimetterli, 
ed i suoi depositi sono tutti o vuoti o deboli.</p>
<p>Il bagno del gran Sultano già fornito di sei in settemila schiavi, 
ora sterile appena ne capisce 800, da che procede la scarsezza 
delle ciurme. Alcuni pochi Cristiani schiavi servono di timonieri, 
gli ufficiali sono pochi, inesperti e timorosi, li migliori sono i 
presi dalle isole dell'Arcipelago. Questa è quella parte che in 
occasione di rottura, che Dio tenga lontana, bisogna invadere con 
risoluzione, impossessarsene, distruggerla affatto, non solo per 
levar ai Turchi questo comodo, privi del quale le loro galere senza 
i Greci sariano inabili alla navigazione, ma per ferirli nelle parti 
più vive o più interne degli Stati.</p>
<p>Ho veduto più di una volta uscire l'armata sotto l'occhio del Gran 
Signore, con navigazione disordinata e confusa, indicante le 
debolezze de' suoi comandanti, e de' legni che spiccano più 
nell'apparenza esterna, che nella sostanza dell'armamento. Tutte di 
legnami mai stagionati, con poca e debole fattura, con egual 
resistenza e durata.</p>
<p>Alla loro uscita li corsari Cristiani mai si ritirano, cercano anzi 
d'incontrar quell'armata, e questa fugge i cimenti de' bastimenti, 
che non siano piccoli o deboli. Li Maltesi, dopo che la loro squadra 
è comandata dal generale francese nipote del Signor di 
Colbert, pensavano di unire alle loro galere qualche bastimento ben 
armato, ed attaccare in luogo opportuno tutta l'armata ottomana, con 
speranza di felice riuscita. Il Signor di Ghilierghe ambasciatore di 
Francia alla Porta, famigliare alla casa Colbert, teneva con 
pratiche e con avvisi animato quest' attentato.</p>
<p>Non è però da far gran fondamento sopra le debolezze apparenti in 
mare, o sopra la declinazione benchè considerabile delle sue forze 
in terra. Se il Signore Iddio, per castigo delle colpe de' 
Cristiani, suscitasse, come è facile e forse prossimo, un re 
guerriero, non vi sarebbe altro rifugio che il pentimento di aver 
perduto l'occasione e le congiunture di vincere quel formidabile 
mostro. Può questo facilmente rimettere nel suo vigore l'antica 
ferocia, che non è morta, ma addormentata, l'abbondanza de' boschi, 
la comodità dei trasporti dei legnami e d'ogni altro materiale dai 
siti e luoghi ben noti di quel vastissimo imperio, ha ben più volte 
fatto conoscere quella potenza abile in pochi mesi ad allestire 
numerosissima armata anco in mare; vastità d'impero e violenza di 
comando può operare gran cose in momenti.</p>
<p>Basta ai Turchi che i loro legni servano per sbarchi, non si 
azzardano ai combattimenti, ma soccorrono con frequenti e copiosi 
trasporti di milizie e provvisioni. Il Capitan bascià è al 
presente uno dei paggi del Re, che portava la sua spada; senza 
esperienza, si lascia regolare dal suo Chiaià e dal Provveditor 
dell'Armata, che è poi Chiaia dell'arsenal e seconda persona dopo 
il Capitan bascià; non sarà se non fortuna pubblica che la 
debolezza di quest' uomo sussista nel supremo comando del mare, 
essendo non men veneratore degli ordini regii, che osservante delle 
capitolazioni coi Principi.</p>
<p>Dell'ampiezza dell'impero Ottomano tralascierò di riferire ciò 
che scrivono gli storici e descrivono le carte geografiche; basta 
solo sapere che è diviso al presente in sopra 40 bascialaggi, 
ognuno dei quali costituirebbe un regno della più stimabile e 
reputata potenza, oltre le provincie tributarie di Valacchia, 
Moldavia, Transilvania ed altre di dipendenza dei Tartari, tanto 
infesti ai principi cristiani confinanti e parati ad ogni cenno 
della Porta.</p>
<p>La popolazione non corrisponde alla immensità degli Stati; 
gli uomini sono più quelli che si ritirano nelle città che quelli 
che abitino le campagne. Costantinopoli solo capirà 800,000 anime 
incirca, numero considerabile ma non è adequato all'ampiezza del 
circuito che colle sue dipendenze. In Europa ed in Asia forma al di 
fuori uno spettacolo il più maraviglioso di ogni altra città del 
mondo. Chi considera le parti dell'imperio le trova poco popolate, 
tanto più che alla coltura del terreno quasi li soli Cristiani 
sudditi restano applicati, li traffici sono per la maggior parte in 
mano di Ebrei, e servono negli esercizii bassi gli schiavi; li 
Turchi tutti applicati alla milizia, li giovani e piu vigorosi al 
giuoco della zagaglia e zarit o tirar sassi; ogni turco vigoroso, è 
soldato; quante sono le abitazioni tanti sono li quartieri del Gran 
Signore; li vecchi e men vigorosi se la passano sedendo a fumar 
tabacco; tutti sono predominati dal senso a cui si danno in preda 
con maggiore rilassatezza, perchè la legge lo permette e la 
politica lo fomenta; sono quei barbari per natura superbi ed 
indomabili, ma nelle avversità pieghevoli e mansueti.
Chi è debole di forze sappia pur conservarsi in concetto da poter 
resistere, e si maneggi poi con mano più liberale che armata, che 
frenerà facilmente con i trattati i furori di quei barbari non meno 
vili che superbi, e perciò più atti ad essere guadagnatì 
dall'interesse che superati dalla forza.</p>
<p>Considerata la forma intrinseca del Governo, le massime, i costumi 
e le forze dei Turchi, possiamo fare qualche breve tocco anche delle 
regie rendite.</p>
<p>Esse si dividono in due ragioni, una è maneggiata dal Tefterdar 
grande ossia tesoriere, l'altra entra nel Casnà di dentro nel 
serraglio.</p>
<p>Le entrate, maneggiate dal Tefterdar grande, derivano dai Carazzi 
pagati dai forestieri e dai sudditi d'aliena credenza, e dai dazii.</p>
<p>Pubblicano che da queste fonti derivino 20 milioni di reali 
all'anno, ma la voce più comune li riduce al terzo, tanto più che 
eccedono di gran lunga le spese; e bene, spesso il Re è sforzato 
per supplire agli ordìnari trimestri delle milizie, o per spedire 
le sue armate, di mare, a fare delle prestanze che non vengono 
sempre restituite.</p>
<p>Le rendite più floride sono quelle dei dazii pel commercio 
degli stranieri; ma molto più per le estorsioni sopra di essi in 
più maniere esercitate, se questi desistessero di confluire nella 
Turchia, l'erario regio si renderebbe, puossi dire, quasi che 
esausto. Sono le suddette rendite, assegnate al mantenimento della 
casa reale, in che molto si spende in fabbriche ed in altre 
compiacenze dei Sultano; si cavano da quelli gli ordinarii trimestri 
delle milizie e se ne impiega qualche porzione nel provvedimento 
delle galere Zaccali, ed in altre più minute occorrenze, che per 
brevità tralascio. La gravezza straordinaria del Suzat, che porta 
ai popoli, in aggravio di 10 in 12 milioni di reali, è 
introdotta in luogo dell'obbligo della condotta nel campo dei 
foraggi, ma nonostante li popoli più vicini agli eserciti, 
convengono forzatamente contribuire anco le vittuarie.</p>
<p>Nel Casnà, ossia tesoro di dentro del Gran Signore, passano le 
rendite dei feudi, delle pensioni e dei tributi, con altre rendite 
che non sono di molto rilievo, le rapine, che in oppressione dei 
grandi si frequentano, lo riempiono più copiosarnente. Rare volte 
sotto questo re si sono vedute spogliazioni di sostanze funestate 
colla morte dei Grandi; frequenta il Re la visita dei loro Chioschi, 
mai parte senza reali proporzionati alla sua grandezza, e, con 
apparenza di affabile benignità, minora li mali umori più sospetti 
dei sudditi e riempie il suo tesoro di ricche e continuate spoglie, 
a segno che si calcola che dal solo primo Visir esiga più di 
120,000 reali al mese, poco meno dal gran doganiere, e il più che 
puote da tutti i più ricchi benestanti.</p>
<p>È incerta la notizia del fondo di questo Casnà di dentro, 
maneggiato dal solo Casnadar e d'altro ministro che ne tengono il 
conto assai confuso, ma, dalle maniere avide del monarca e dal suo 
studio d'accumulare e dalla riserva nel dare, si calcola che in 
tant' anni di regno potrà aver riposto da parte gran somma d'oro, 
oltre la molta quantità di gioie d'inestimabile valore, che ogn' 
anno si ripongono e si conservano, col contante, in stanza terrena e 
ben forte nel gran serraglio.</p>
<p>Dei tesori lasciati dagli altri Sultani, la fama poco ne discorre, 
perchè in effetto furon di poco momento, o consumati nelle 
occorrenze dei sussurri dai loro antecessori con le loro rendite e 
tesori del presente Monarca, la di cui grandezza non è però 
da misurarsi con le suo rendite e tesori, ma dalla facilità di 
unire le più valide forze, sempre pagate e sempre pronte dalla 
sicurezza sin che vive, di non esser mai da qualsivoglia potentato 
attaccato e dal suo antico costume di non lasciar mai le sue armi 
senza impiego, per non alterare, l'interna sua civile tranquillità, 
e per godere delle frequenti opportunità, che la fortuna e la 
Cristianità disunita gli porge d'aggrandire l'imperio, e finalmente 
dalla notizia che ognuno ha che egli, purchè abbi modo di acquistar 
una pare, pretende anco esser munito di sufficiente ragione, avendo 
per nulla la divisione dell'Imperio e ogni donazione fatta in suo 
pregiudizio, e, sebbene sono ingiusti questi pretesti, con tante e 
più valide forze va tirando avanti il disegno della monarchia 
universale.</p>
<p>Dopo questi riflessi parmi che cada opportuno un brevissimo esame 
degli interessi che corrono tra l'Ottomana potenza e gli altri 
principi del nostro conosciuto mondo, ultima ma più essenziale 
parte di questo mio imperfetto ragionamento. A studio di brevità 
ommetterò quegli stati che vivono sotto aperta soggezione, come 
tributarii alla Porta e mi ridurrò a due soli capi. Parlerò nel 
primo dei principi più remoti così Monsulmani che Cristiani, 
d'ogni rito, che non hanno confine colla Porta; nel secondo dei 
confinanti e particolarmente di Vostra Serenità.</p>
<p>L'unico potentato maomettano che non confina cogli Ottomani è il 
Gran Mogol, dell'India, che apportò nei tempi passati qualche 
diversione ai Persiani, nel resto non vi corrono altri interessi che 
di semplice traffico, esercitato dalle carovane dì telami, indaco, 
diamanti grezzi ed altro, la maggior parte anco divertito dalle navi 
di Inghilterra e di Olanda, senza che i Turchi vi pensino.</p>
<p>Fra' principi Cristiani che non confinano, non è posto nell'infima 
considerazione il Pontefice, lo credono atto a componere qualche 
lega tra' Principi Cristiani, unico più temuto freno degli 
infedeli; attribuiscono a' fomenti del Papa gli insulti frequenti 
dei corsari ponentini, maltesi, maiorchini, provenzati e livornesi; 
nelle osservazioni dei Visir sopra gli atlanti che fa tradurre non 
sono piccoli i riflessi, sebbene non per anco maturi i disegni che 
va facendo sopra lo stato Ecclesiastico il sito d'Ancona e le 
riviere di Puglia.</p>
<p>I Genovesi ritengono un debolissimo traffico con un residente 
pagato dai negozianti, impegnato dalla violenza dei Turchi, che 
senza sostituirne non lo lasciano partire, per avere un pegno 
indeficiente delle continuate apprensioni ed avarie con le quali 
tengono soggetto anche quel debole traffico, che perciò hanno 
risolto di abbandonarlo. In tal caso li Francesi aspirano a tirarne 
il residuo sotto la loro protezione.</p>
<p>Gli Inglesi e gli Olandesi sono pure senza interesse di confine, ma 
sebbene cessano i negoziati di stato, moltiplicano le occorrenze del 
commercio. Tutti con gara reciproca si trovano impegnati con grossi 
capitali, in particolare di pannina di lana, gli Inglesi assai più 
degli Olandesi, calcolandosi di ragione dei primi in diverse scale 
del Levante sparsi più di cinque milioni di effetti; ricavono 
grossi emolumenti anco dal negozio delle monete mediante 
l'introduzione delle isolette e leoni fabbricati in Olanda, moneta 
di assai bassa lega, ma la più usuale in Turchia, non praticandosi 
altro stampo di moneta d'argento, che minuta, e qualche sultanina 
d'oro che chiamano scriffo.</p>
<p>Il ministro d'Inghilterra è proposto dalla compagnia di Levante 
eletto dal re, decorato da lui coi titolo di Cavaliere, soggetto di 
prima riga della camera alta, gode il titolo ed il posto 
d'ambasciatore.</p>
<p>Ebbi occasione di trattare col signor Cavaliere Tinch, il quale per 
essere stato lungamente in Padova e Venezia, riteneva una affezione 
particolare per Vostra Serenità; la nostra buona corrispondenza fu 
di comune consenso degli altri ministri dei Principi gradita molto, 
nell'insorgenza di qualche sconcerto nato tra lui ed il ministro di 
Francia, il ministro di Vostra Serenità vi fu di mezzo, con sommo 
concetto e soddisfazione di amendue, e con professato particolare 
gradimento del pubblico rese composte le controversie. La verità 
è, Serenissimo Principe, che i ministri della Repubblica, per 
quanto han potuto debolmente praticare, se hanno avuto la fortuna di 
maneggiarsi con soavità e desterità, godono gran privilegio nelle 
mediazioni a Costantinopoli, ove concorrono ministri di tante 
nazioni, e riportano confidenze giovevoli, per le notizie essenziali 
che essi ricavano non solo dalle corti dei Turchi, ma dalle 
altre corti d'Europa, necessarie a chi serve in ministerio 
grande, potendo illuminare assai una parola combinata con qualche 
altro lume.</p>
<p>Spreme il Visir o dell'una o dell'altra di queste due nazioni, 
somme considerabilissinie di danaro.</p>
<p>Nel solo tempo breve, che io mi fermai a quella parte, gli Inglesi 
furono obbligati a pagare poco meno di 300,000 reali, oltra le 
altre avarie trovate sotto i bascià o ministri ottomani in tante 
scale della Turchia; soccombono in proporzione anco gli Olandesi, ma 
sempre con sprezzo e discredito della nazione, niente giovandoli il 
riferire alla Porta le novità tutte d'Europa, niente li frequenti 
regali, sino degli Atlanti, nè li continuati avvertimenti e 
provvisioni che somministrano a' Turchi in pregiudizio dei 
Cristiani.</p>
<p>Giornalmente protestano ambedue le suddette nazioni di voler 
abbandonare quel traffico, ma non sanno risolversi per le loro gare, 
per gli impegni di grossissimi effetti e per la gelosia che i 
traffici loro sieno da altri intrapresi. Così, per fatale 
disavventura di tutti, ogni nazione, ogni potentato soccombe, se è 
confinante esposto anco alla invasione, o se remoto soggetto allo 
spoglio delle più preziose sostanze; ognuno geme, ma niuno se ne 
pente o ardisce di risentirsene.</p>
<p>La nazione francese è più considerata che amata in 
Costantinopoli, la moltitudine dei suoi nazionali, applicati al 
corso, le concita odio e può avere scemato il suo concetto, per le 
insistenze senza conclusioni, e per le minaccie senza effetto del 
Signor di Duchen sopra la materia del Sofì.</p>
<p>Il traffico dei Francesi in quella imperiale metropoli non è di 
molta considerazione, consiste in zucchero, droghe e carta che 
conducono, pelami e poche lane che estraggono. In Aleppo in sete ed 
altro, in Cipro e Smirne levano quasi tutto e con effettivo 
contante, sul quale spesse volte molto profittano colle monete 
adulterate. Nel Cairo sono restati quasi soli nel traffico, 
essendosi levati gli Inglesi e gli Olandesi pelle frequenti avarie, 
ed essendo quasi distrutto il commercio di questa piazza, di modo 
che tengono appaltate le principali droghe e dicono di far buoni 
negozii non esenti però anche essi dalle avarie.</p>
<p>Tengono altro più recondito interesse alla corte i Francesi, 
gli affari d'Ungheria loro stanno del continuo a cuore; quel 
ministro Achia, di condizione ordinaria ma di abilità grande, come 
avvisai nei miei umilissimi dispacci, passato in Transilvania, ha 
operato gran cose coi suoi raggiri per tenere vivo il filo delle 
corrispondenze coi ribelli, nel somministrargli fomenti ed aiuti.</p>
<p>Stuzzicano la Porta in favore dei ribelli medesimi; li Turchi 
ricevono ciò che loro comple senza mostrare di muoversi per 
l'altrui consiglio o servizio, ma solo a misura del proprio comodo e 
vantaggio. Quel Signor di Guiglieraghe ambasciatore del 
Cristianissimo alla Porta ha di buone amicizie, le maneggia con 
grande arte, con la sua abilità e sapere serve bene il suo sovrano.</p>
<p>Pretende quella nazione che il suo re aver debba la generale 
protezione sopra tutte le chiese latine del Levante, e perciò alla 
predetta generalità siano subordinate anco quelle che sono concesse 
e protette particolarmente da Vostra Serenità, in che hanno avuto 
comodo di estendersi nel tempo dei passati disordini della guerra.</p>
<p>Molti scabrosi incontri sono accaduti nei tempi passati, simulati o 
scansati con desterità dell'Eccellentissimi Baili precessori a me 
pure è accaduto quello dell'ordine di San Francesco, ma la buona 
sorta anco d'aggiustarlo con tanto pubblico decoro e soddisfazione; 
s'avanzò di più nel tempo di mia permanenza a quel ministro il 
rispetto del pubblico nome, essendosi introdotto di pregare per 
Vostra Serenità pubblicamente nelle chiese dei Cappuccini e Gesuiti 
francesi, nel tempo che ci assisteva il suo ministro, cosa mai più 
praticata prima; esigendosi con soavità e con destrezza anco dalle 
nazioni più elate cortesie e riputazione al ministero, decoro e 
vantaggi ai pubblici riguardi, essendomi pure riuscita la ricupera 
delle scritture pubbliche, riposte in salvo dall'Eccellentissimo 
Soranzo nella casa di Francia nei primi moti della passata guerra di 
Candia, e allora sino al mio tempo tenute occulte, anzi sempre 
negato dai precessori di questo Signor di Guiglieraghe che 
candidamente me le ha restituite.</p>
<p>Le commissioni particolari di quel ministro sono di tentare non 
solo la ricupera dei Santi luoghi di Gerusalemme, ma in forma tale, 
che apparisca sola l'interposizione della corona di Francia, a 
esclusione dell'ingerenza e del nome di ogni altro principe 
cristiano. Il zelo di quei buoni padri di San Francesco ne ha 
promesso a tutti i trattati, nonostante il solo ministro di Vostra 
Serenità ebbe la sorte di essere a parte di ogni negoziato, anzi fu 
nelle sole sue mani ogni più secreto maneggio; e se a Dio avesse 
piaciuto di consolare tutta la cristianità, Vostra Serenità vi 
avrebbe avuto quel posto che degnamente merita, senza indegnazione 
del suddetto ambasciatore.</p>
<p>Questo punto geloso merita riflesso ogni volta che si credessero 
avanzati quei passi che pensavano quei religiosi di rinnovare, 
abbenchè le loro attenzioni incontrano sempre insuperabili 
difficoltà.</p>
<p>Dopo li principi che non confinano, succedono li confinanti e per 
seguitarvi l'ordine principiato dirò prima del persiano ancor lui 
della setta di Maometto, benchè discorde nell'interpretazione della 
sua legge. Quel Re sarà di età di anni 33 in circa, di spirito 
debole e pacifico, poco considerato da' Turchi, e per la debolezza 
de' suoi talenti, e per la distanza del suo stato terminato da 
vastissime campagne deserte, che s'intrapongono tra i loro confini, 
cosicchè al presente da quella parte sono sicuri da qualunque 
altravolta temuta e provata diversione.</p>
<p>Tra i principi Cristiani che confinano con il Turco è il Re di 
Spagna, benchè con rimoto confine e debole in Africa, e perciò non 
tiene suo ministro particolarmente alla Porta; ma per gli avvisi ed 
altre occorrenze si vale di quello di Cesare. Successe al mio tempo 
l'arrivo di quel marchese messinese, capitato a mercantare la 
schiavitù della sua patria: suscitò l'attenzione di tutti, 
invaghì il Re di elevati progetti, ma il Visir con più sodo 
intendimento giudicò tutta vanità per ora, ed io ciò seppi con 
fondamento, che pressato un giorno il Visir medesimo sopra questa 
materia da un gran ministro a considerare le regie inclinazioni, 
francamente rispose, che prima di applicare all'acquisto di Messina 
e della Sicilia bisognava acquistare Corfù, e che allora non era 
tempo. Tengono intanto colà quel disperato con lievi assegnamenti, 
per servirsene un giorno se lo giudicheranno opportuno.</p>
<p>Il Moscovito, principe assai potente per ragione di Stati e di 
sudditi, altre volte ha dato assai da pensare ai Turchi; ma in 
quest' ultima guerra con eserciti numerosissimi ha fatto 
spiccare un debolissimo talento; gode della fortuna che i Turchi mal 
volentieri militano in quella remota parte, sotto clima diverso ed 
in paese sterile, ove dicono che non apprendono arte militare, nè 
trovano paese grato per acquistare. Al mio partire da Costantinopoli 
pareva che le cose dovessero restare senza positiva pace, e senza 
fazioni di guerra, ma ora si sente negata la ratificazione della 
pace dal Moscovita, punito con la perdita della testa il suo 
ambasciatore per preteso eccesso di commissione, e rinnovate dal 
canto suo le ostilità ai confini contenziosi. Il tempo scoprirà le 
disposizioni del Cielo.</p>
<p>I Polacchi erano già più considerati dai Turchi di quello sieno 
al presente; furono dalle ultime guerre, ma più dalle paci 
spogliati delle due più vaste provincie Podolia ed Ucrania, già 
fertili e ben munite, ora deserte e desolate, senza che servano si 
può dire ad altro che di vasto limite tra' Turchi e Moscoviti; li 
primati palatini ed altri soldati senza stati e senza rendite, 
discreditano molto il corpo riguardevole di quella nobiltà. Il Re 
per le aderenze della moglie è rimasto lungamente dipendente dagli 
arbitri della Francia, invaghito con questo appoggio di spuntare la 
successione del figlio alla corona, pare ora mutato di massime e 
più confidente negli Austriaci, accortosi che a troppo caro prezzo 
vendeva le maggiori conseguenze della sua patria. Intanto le arti 
del Signor di Bethune hanno causata la caduta dei trattati, tanto 
tempo dibattuti, dell'unione tra Polacchi e Moscoviti, affinchè i 
Turchi restino già liberi per apportare gelosie nell'Ungheria, 
punto dai Francesi di continuo studiato e coltivato, per quei fini 
che ora si scoprono; l'internunzio di quel Re a Repubblica è il 
Signor Samuel Proski cavaliere di nascita, inclinatissimo al nome di 
Vostra Serenità: si gloria di aver servito capitano di una 
compagnia nella piazza di Candia; la sua più sincera e cordiale 
confidenza mi ha fatto arrivare a lumi e notizie di sommo rilievo 
nelle più importanti direzioni dei pubblici maneggi.</p>
<p>Cesare finalmente si trova insidiato assai nell'Ungheria. Corrono 
tre anni che il Visir attentamente considera quell'impresa, come 
avvisai negli ultimi miei dispacci Vostra Serenità. Ora pare 
che egli la vada mettendo in esecuzione, e li ribelli guidati dal 
Tekely con notabilissimi progressi s'avanzano. I Turchi grandemente 
li fomentano e si interessano nell'impresa. Il fuoco è acceso, 
arde, e distrugge le reliquie di quel vasto infelice regno. Li 
negoziati della rinnovazione di tregue, maneggiate con tanto calore 
da Caprara e sommamente desiderate da Cesare, piuttosto invogliano 
che diminuiscano le brame, e mostrano fine poco plausibile. Io 
conobbi li ministri di Cesare di genio adattato alla nazione, facili 
a persuadersi, mal serviti dai Dragomanni ed ingannati dai Turchi; 
la carità cristiana ed il pubblico interesse più volte mi indusse 
ad avvertirli di particolari molto essenziali, e ne riportai 
gradimento, confidenza e stima non ordinaria al ministerio. Dubito 
che se Cesare non armerà con più potenti eserciti i
suoi Stati, da quella parte, ogni negoziazione di Caprara sarà 
languida, tanto più che si deve dubitare insidiata. Soffiano troppo 
i venti dell'altrui interesse, e la congiuntura è troppo favorevole 
pei Turchi. Se il maneggio intavolato d'unione tra Cesare e i 
Polacchi riuscisse, si potrebbe sperare più fortificato l'argine a 
questo torrente. Ma parmi di vedere inclinato l'imperatore a 
comprare a troppo caro prezzo la quiete momentanea a quella parte, 
punto di gran riflesso anche per gli interessi di Vostra Serenità. 
Non mancano parti ai Turchi per far progressi, sa Dio ciò che sarà 
il fine del Tekely e dei suoi seguaci, è credibile che 
dall'appoggio dei barbari non sia che per cadere ìn eredità di 
miseria. Nella Transilvania il Visir studia altre macchine, tiene 
con sommo artificio vive le speranze dell'Abbaffy, ascolta, non 
abbandona, e sostiene li malcontenti di quella provincia; stà però 
sempre apparecchiato per atterrarli tutti, non avendo altra legge di 
amicizia e di gratitudine che la più confacente al proprio 
interegse, Il Re non inclinerebbe a rottura, ma il Visir continuando 
le suggestioni adopera ogni mezzo anco d'altri per indurvelo fino 
per capo di religione. Vede che l'ozio presente notabilmente 
pregiudica alla disciplina delle milizie, le tiene allestite da due 
anni in qua con le provvisioni necessarie per la guerra, ed ora 
arriva pur troppo vera la voce strepitosa del più considerabile 
armamento che da più anni in quà abbiano ammassato i Turchi. Dio 
sa dove anderà a cadere sì gran turbine, solito a colpire la meno 
minacciata parte.</p>
<p>Tra i pochi principi cristiani condotti da sorte maligna a 
confinare con così vasta e barbara potenza, questa Serenissima 
Repubblica rimane la più esposta, come la più debole a resistere e 
la più prossima alle invasioni, la più facile a soccombere, e 
perciò la più obbligata ad invigilare sopra ogni accidente che 
risvegliar possa la pur troppo inclinata attenzione de' Turchi, per 
ricavare vantaggio.</p>
<p>Viene da quelli infedeli risguardata questa patria con quell'odio 
comune che conservano a tutta la Cristiana Religione; considerata 
per il confine assai temuta in mare per il valore delle sue armate, 
ma nel resto sbilanciata collo scandaglio dei suoi stati tanto 
eliminati, e dalla fortuna iniquamente aggregati a quella fiera 
tirannide quattrocento miglia di confine disteso fra la Dalmazia e 
la Albania, con tante piazze ancora da Vostra Serenità colà 
possedute; produce per necessità varietà d'accidenti, più 
facilmente promossi dalla fierezza dei confinanti fra di loro 
inimicissimi, onde non possono non essere frequenti e fastidiose le 
inevitabili molestie dei Baili, per il ricorso alla parte sempre con 
pena ed aggravio dei bailaggio. A me ne sono toccati di gravi, 
felicemente superati senza pubblico aggravio, per essere avvenuti in 
congiuntura d'altri precedenti considerabili esborsi che avevano, 
come è ben noto, guadagnata la buona disposizione del Visir, come 
pare per essere sempre stati con ammirabile prevenzione difesi quei 
confini dagli Eccellentissimi Signori Generali di quelle provincie 
Pietro Valier e Gerolamo Cornaro Cavalier le di cui zelanti 
applicazioni e fama de' loro giusti e prudenti governi, valsero a 
superare ogni più fastidio se emergente.</p>
<p>Le tre isole del Levante e le fortezze del regno, come quelle che 
sono o circondate dal paese nemico o restate tra le fauci de' 
Turchi, non portano minori conseguenze, <foreign lang="lat">massime</foreign> Corfù per la 
fama delle sue vecchie e nuove fortificazioni riputata antemurale 
d'Italia e dell'Europa Cristiana.</p>
<p>Tine e Cerigo sono in qualche buona opinione per la resistenza 
opposta nella passata guerra, ma sono due gran pesi pelli 
Eccellentissimi Baili e per i pubblici riguardi atti a somministar 
sempre materie per nuovi disturbi, attesa la permanenza continuata 
nell'Arcipelago de' corsari cristiani odiosissimi dei Turchi 
pelle continue rappresaglie dei loro legni ed averi; non 
possono li Turchi batterli e cercano di addossare il male a quelle 
isole, come seguì di Tine nel mio soggiorno a Costantinopoli, 
allora che Capiam bassà per difendersi dalle accuse di non aver 
battuto i corsari, ma atteso a scorticare li sudditi isolani, 
discreditò tanto l'isola suddetta appresso il Re, mandò a 
Costantinopoli corsari schiavi acciò disponessero un pieno e libero 
ricovero nell'isola stessa de' corsari e robe predate. Allora 
riconobbi che la sola misericordia del Signor Iddio, decreta alla 
patria un fierissimo turbine, perchè non fu certo opera umana, che 
io avessi modo con attentissima prevenzione di preoccupare la mente, 
muovere gli affetti del Visir, e che mi trovassi in possesso di 
confidente tale che valesse ad insinuare, che le introduzioni di 
Capiam, trovassero disposto il Visir a ricevere le studiate 
impressioni che il confidente medesimo diversificasse le 
disposizioni de' corsari schiavi, che il Nisir per battere il Caplam 
bascià sostentasse questa pubblica causa avanti il Re medesimo, il 
tutto con divino favore senza veruna pubblica spesa felicemente 
conseguito. Sopra sì gravi materie e sopra ogni altra pubblica 
occorrenza ho portato la dovuta partecipazione all'Eccellentissimo 
Cavalier Gerolamo Grimani procurator generale da mar, e spedindogli 
anco espressamente comandamenti della Porta contro i corsari, avendo 
praticato il medesimo anco per il poco tempo che ebbi la sorte di 
corrispondere coll'Ecellentissimo Signor Andrea Corner procurator 
favorito pure dalla loro benigna e zelante attenzione di reciproche 
notizie con opportune espedizioni nelle premure del pubblico 
riverito servizio.</p>
<p>La stima maggiore che resta appresso ai Turchi delle forze 
marittime di Vostra Serenità durerà fino che sia proscritta la 
memoria delle gloriose resistenze della passata guerra, a segno che 
ardirci dire che conservandosi il vigore di queste forze senza 
violenta necessità d'insorgenza di accidenti, possa la prudenza 
dell'Eccellentissimo Senato, e la desterità di chi in quella gran 
corte maneggia gli interessi della patria, andarsi schernendo per 
ora da nuove rotture. A questo fine sarà sempre applicazione 
propria delle Eccellenze Vostre il promuovere la disciplina e il 
vigore dell'armata di mare, e con esse guadagnar tempo e sperar dal 
Signore Iddio che qualche interna risoluzione o mossa esterna alteri 
la complessione di quel corpo gigante, disponga il precipizio 
di quel gran colosso, e sotto le sue rovine apra la via alla 
ricupera del perduto. Ma nel mentre non bisognerebbe che i legni 
guidati da ciurme perdessero affatto, col disuso, la pratica della 
navigazione dell'Arcipelago, come costumano le navi, e se non si 
volessero far inoltrare in quelle acque le galere sottili, si 
potrebbe farlo con le galeazze, o nell'occasione dei trasporti a 
Suda e Tine di milizie o nella condotta degli Eccellentissimi Baili 
fino ai Castelli, come si praticava per il passato, altrimenti per 
le future, pur troppo un giorno inevitabili occasioni, non avranno 
quei legni ufficiali pratichi dei siti, dei fondi e di mille altre 
circostanze a quella difficile navigazione congiunte, massime per 
condurre quei legni da porto a porto, a differenza delle navi che si 
tengono per lo più in mare nei porti; oltrechè due di quei 
poderosi legni tanto temuti da' Turchi, ben armati e guidati da 
prudente condotta, i quali possono mantenere vivo il nome pubblico, 
la riputazione delle sue armi, ed esigere ogni maggior vantaggio in 
quella parte alla patria.</p>
<p>La materia dei corsari turchi porta gravi agitazioni al bailaggio 
di Costantinopoli, per le frequenti commissioni di ricercare 
restituzioni di prede, d'impetrare comandamenti contro i corsari 
medesimi. Ho trattato più volte, con più reputati ministri della 
Porta sopra sì fastidiosa materia, e sempre dalla loro viva voce ho 
riportato aperte dichiarazioni, che si battessero pure sopra il mare 
i corsari, che il Gran Signore l'aveva accordato e comandato nelle 
sue capitolazioni della pace, che non si doveva aver riguardo a 
farlo; onde per mio debolissimo senso crederei che si potessero 
animare li capi di mar, tanto con le loro navi quanto con le galere, 
in occasione di bonaccia, a rinnovare gli antichi instituti di 
batterli nei nostri mari, e liberarli da tali e tante infestazioni; 
lo stesso osservando pure con le fuste di Santa Maura, Lepanto e 
Dulciano; tanto più che il presente Visir si mostra tanto acceso a 
concedere comandamenti per l'incendio di quei legni, come praticò 
il defunto Visir con l'Eccellentissimo Signor Cavalier Querini, nel 
tempo che io serviva Vostra Serenità debolmente in Dalmazia, e che 
mi toccò quella scabrosa e difficile esecuzione dell'incendio dato 
a 13 fuste di Dulcigno.</p>
<p>Con qualche altra industria crederei pure proprio di farle 
incendiare nei loro porti, <foreign lang="lat">massime</foreign> per causa dell'odio che ben 
spesso conservano i Turchi.</p>
<p>Abbracciai io e praticai in Dalmazia, con frutto, anco qualche 
simile incontro, che sento pure ora esibito e maneggiato della 
virtù dell'Eccellentissimo Capitano in Golfo; per altro li 
comandamenti poco o niente vengono obbediti, nè servono che per 
autenticare e corroborare con profitto la loro disubbidienza.</p>
<p>Il concambio de' schiavi è una delle incombenze da Vostre 
Serenità strettamente comandata agli ecellentissimi Baili; ma è 
anco materia odiatissima dai Turchi, stimando essi più uno schiavo 
cristiano che cento musulmani. Superai io di far decretare il 
concambio di diciotto schiavi cristiani con altrettanti turchi che 
esistevano sopra le nostre galere, ma per gli officii del Bey ed 
altri ufficiali Turchi ora vedo la pratica ridotta a soli otto: ciò 
deriva per lo scarsissimo numero delle ciurme e perchè essi 
vogliono dei nostri schiavi nei servizii dai marinari, scrivani e 
sino timonieri.</p>
<p>In prima di mia partenza in vece di cavallo inutile o d'altro 
solito dono, impetrai il riscatto libero di dodici miserabili 
sudditi caduti in schiavitù nella passata guerra, e tenuti nel 
bagno del gran Signore e come tali a di lui sola disposizione 
soggetti; per il chè ci fu necessario il di lui imperiale assenso e 
sottoscrizione di proprio pugno, che è stato l'unico bene che a 
gloria del Signore Iddio e decoro di Vostra serenità ho riportato 
da quel barbaro paese.</p>
<p>Le confidenze in quella barbara corte sono difficili per la 
diversità della lingua e per non esservi la libertà della pratica, 
ma sono utili; le insinuazioni sogliono essere sempre sospette: ad 
ogni modo quando i Turchi piegano alla confidenza non sono infedeli. 
Di quelle che ho procurate e coltivate, ne ho ricavate prove forse 
mai più praticate; spesse volte con la penna fui avvisato dei più 
interni importanti affari di Stato, ed in luogo supremo ho 
rassegnato gli originali per prove della mia attenzione e della 
venerazione alle leggi. Dovrei soggiungere qualche motivo dei 
disturbi che seco porta quel difficilissimo ministero, nell'obbligo 
d'accudire sopra le tante occorrenze de' mercanti ed altri che 
servono colà sotto la pubblica protezione, della famiglia e dei 
giovani di lingua e Dragomanni, ma per maggior brevità 
tralascio, tanto più che circa i Dragomanni con altra scrittura a 
parte, ho soddisfatto al debito che mi correva con Vostra Serenità 
in sì gelosa materia. Le spese del bailaggio non sono da porsi 
nell'infima considerazione atteso <foreign lang="lat">massime</foreign> la ristretteza de' 
cottimi; ho di tempo in tempo rassegnato sotto i pubblici riflessi i 
miei trimestri, e sebbene mi è toccato in meno di due anni 
soccombere al pagamento di tre pensioni del Zante, ad ogni modo la 
pubblica maturità può accertarsi e conoscere con quanta carità e 
distinzione sia stata anco in sì grave materia della mia fede e del 
mio zelo servita.</p>
<p>L'illustrissimo Signor Alessandro Bon, negli impieghi appoggiatigli 
dall'autorità dell'eccellentissimo provveditor generale da mar, ha 
fatto tra que' barbari spiccare la generosità del suo cuore.</p>
<p>Il nobil uomo ser Nicolò Erizzo, venuto ad aggiungere lustro alla 
rappresentanza, ha fatto conoscere la sua grande abilità, il suo 
zelo e la devozione che conserva alla patria, dimostrata in più 
occasioni di vari ed ardui cimenti come degno erede de' suoi 
gloriosi antenati. 
Il nobil uomo Signor Tommaso Marcello si è trattenuto meco tutto il 
tempo di quella mia agitatissima permanenza: ha il merito di essersi 
con patimenti e disagi aggiunto alla propria virtù con esperienza e 
cognizione, le quali possono rendere più fruttuosa alla patria la 
sua devozione, e mi fu compagno con tre miei figli nelle afflizioni.</p>
<p>Fui pure onorato dalli nobili uomini Signori Gasparo Bragadin, 
Tranquillo Bollani, Ser Manne Pizzamano che tutti diedero saggi di 
modestia e di zelo verso il pubblico servizio.</p>
<p>Ha servito la carica per segretario il fedelissimo Martin Imberti, 
e per coadjutore il Fedelissimo Iseppo suo figlio. Io non mi 
estenderò nel rappresentare all'Eccellentissimo Senato il merito, 
l'abilità e le degnissime condizioni del soggetto, la sua età 
consumata nel generalato di Dalmazia, in tante segreterie di questi 
eccellentissimi magistrati, i suoi talenti ed i frutti tante volte 
goduti della Pubblica Maturità più assai ne parlano di quanto 
potessi dire, che pure dovrebbe essere assai se io volessi soddisfar 
con la verità la mia coscienza.</p>
<p>Quanto grande sia il suo ingegno e la sua fede, altrettanto 
ristretto di fortuna, nella molteplicità in particolare di numerosa 
figliaria, che coltiva con esemplarità per renderli capaci del 
riverito servizio di Vostra Serenità, merita l'amore e le grazie 
dell'Eccellentissimo Senato, anco per l'esemplare abilità del 
figlio suddetto, che oltre l'andarsi incamminando nel sentiero 
modesto e virtuoso del padre, ritiene merito particolare ed impegno 
della pubblica gratitudine, per il faticoso Indice da lui 
principalmente formato, sotto la direzione paterna di più di 
trecento Volumi di Scritture, Mazzi, Filze e Libri, parte ricuperati 
da me dalle Case di Francia, e parte che esistevano nel Bailaggio, 
che presento in obbedienza delle loro riverite Ducali 
21 Decembre 1680.</p>
<p>Di me, Serenissimo Principe Eccellentissimi Signori, dirò se forse 
quel silenzio nel quale or ora mi resero attonito le mie 
disavventure si potrà svogliere, neppure al cimento presente, di 
aver servito con zelo ereditario, palesato da' maggiori, da' 
fratelli, da' figliuolì sacrificati alla pubblica grandezza, 
contribuito da me in altri impieghi dalla Serenità Vostra 
benignamente aggraditi, attenzione de' maneggi coi Turchi, diligenza 
nell'indagare gli arcani, desterità nel divertire i pregiudizii e 
le insidie, applicazione a coltivare buona corrispondenza coi 
ministri delle altre Corone, e studio di apportare reputazione al 
veneto nome, anco nelle mediazioni degli altrui interessi, economia 
e risparmio del pubblico danaro, disciplina nel contegno de' sudditi 
e di numerosa famiglia, furono gli oggetti fervorosi e perpetui 
della mia mente divota. Non vi fu, Serenissimo Principe, ombra che 
denigrasse il candore della mia fede, e che oscurasse la limpidezza 
di un ossequio inalterato, ancorchè destino fatale mediante 
positivo decreto dell'Eccellentissimo Senato mi costringesse a, 
viaggiare in due navi di pubblica ragione, che erano state in simile 
occasione altre volte a quella Metropoli, e provveduto di quelli 
Ufficiali capitani e milizie istesse, che seppero nelle precedenti 
occasioni rapire gli schiavi in quella città e che imprudentemente 
ne conducevano alcuni alla vista di quella Reggia, delle quali 
appoggiato il comando dello Eccellentisimo Signor Provveditor 
generale ad altro cittadino che nelle antecedenti congiunture ne fu 
parimenti il Direttore, io vi fui in condizione di semplice 
passeggiero. Destino fatale che sebbene dopo lo sbarco ed il mio 
ritiro alla residenza tre miglia distante dalle navi, mi fece 
risentire l'afflizione della loro recidiva, con nuovo ricovero dato 
a quei fuggitivi, in tempo che ignaro di quanto sopra le medesime si 
operasse ed escluso da ogni partecipazione, era intento al riposo ed 
alla quiete dell'individuo pregiudicato non solo dai disagi della 
navigazione ma da notabile infermità che mi aggravava, la ferocia 
degli interessati, le pretese della restituzione, le richieste di 
considerabili capitali che si asserivano trafugati, i tumulti, le 
commozioni e disprezzi, gli assedj, le invettive, le indignazioni 
dei comandanti e dei ministri del Gran Signore, li pericoli delle 
nostre persone, della pubblica dignità, dei legni, delle insegne 
della patria, la sicurezza perduta, il decoro oltraggiato furono 
tormenti che lacerarono il mio cuore, e quello dell'Eccellentissimo 
Procurator Morosini a cui ebbi l'onore di succedere, ora defunto, 
che mi fu conforto e compagno nelle sciagure.</p>
<p>Nè carceri, nè ceppi, nè le catene, nè l'imminente spada del 
manigoldo, non sono martirj che valgono di riscontro alle nostre 
angosciose ferite e riportate infelicità; siamo usciti dalla 
voragine che minacciava di assorbire non solo noi, la 
rappresentanza, i congiunti, ma questo glorioso Governo, con la 
tolleranza ed ajuto di Dio che sempre protegge la pubblica 
necessità; la prosperità dell'esito ci fa infausta in questo solo 
che questo Eccellentissimo Senato non abbia comandato o comandi con 
rigorosa investigazione che si penetri nei minuti accidenti 
dell'accaduto, perchè, come io faccio con riverenza, avressimo 
maggiormente adorati i flagelli anco nella perdita delle sostanze e 
rischio della riputazione, se ella non trionfasse illibata, nel bel 
seno della verità.</p>
<p>Perchè avrebbero Vostra Serenità e Vostre Eccellenze ricavato e 
ricaverebbero con certezza se noi siamo stati gli autori delle 
agitazioni, se, nell'età e nel ministerio nel quale eravamo 
costituiti, abbiamo voluto senza alcun fine esporre ad evidente 
precipizio la vita, i figli, il credito, la Repubblica; oppure se 
con maraviglia e commiserazione degli Esteri, abbiamo esercitato 
costanza tale, che meritò dai Rappresentanti degli altri Principi 
innumerabili commendazioni. Se li schiavi siano stati prima 
conosciuti e scoperti dai Turchi che da noi, e se noi avvisati dello 
sconcerto ne abbiamo ricercato la certezza dai Capitani delle navi 
che ci fa dolosamente occultata. So dopo la prima visita delle navi 
fatte dai Turchi, riuscita per noi felicemente alle replicate 
istanze di quei comandanti abbiamo ancora replicato severissime 
perquisizioni. Se resi certi dopo molto intervallo della nascosta 
scelleraggine abbiamo pensato per ricoprirla, e abbiamo sospeso il 
castigo dei delinquenti per questo solo di non confessare colla 
punizione la colpa, ed esporsi ad irreparabile eccessivo 
risarcimento. Se ritrovato nella seconda visita dei legni, fatta da' 
Turchi lo schiavo Napoletano, l'abbiamo allettato con le speranze, 
atterrito con le minaccie, munito coi sacramenti, perchè negasse al 
Visir con fermezza l'errore e i compagni. Se dopo che l'indegno 
confessò ai Turchi la raccolta degli altri, mentre colla scorta di 
lui si accinsero ad indagar de' restanti, ci siamo disperatamente 
portati sopra le navi dove divertimmo lo scempio che era per 
nascere, essendo già i soldati preparati ad ostile resistenza.</p>
<p>Avrebbero veduto e vedrebbero Vostre Eccellenze se noi abbiamo con 
i rimproveri e con l'efficacia delle parole e dei fatti reso il 
Napoletano così stordito che non seppe additare ai Turchi quel 
luogo nelle venete navi nel quale era stato più volte ricevuto e 
nascosto. Se in occasione così avventurosa abbiamo superato e 
depresso l'orgoglio e l'ira del Chiaus pascià, abbiamo procurata la 
custodia in quei cimenti delle navi, proibendo a chi si sia il 
dipartirsi dalle medesime, obbligando i figli e quei nobili nostri 
che ivi si ritrovavano a guardarle con esattezza come fecero, senza 
mai abbandonarle, vegliando cadauno di loro conforme al comparto del 
tempo, per sentinelle, anco nell'oscurità della notte. Se allora 
che l'equivoco dei cadaveri galleggianti intorno alle navi suscitò 
di nuovo l'inconveniente già dalla nostra sofferenza assopito, che 
fu convertito ingiustamente in nostra reità, udendosi le 
imprecazioni comuni, che presagivano la condotta delle navi in 
Arsenale ed il loro incendio, e lo sterminio della nazione, la morte 
dei Baili, dei nobili, dei ministri, guerra alla nostra patria, fin 
serrati nelle stanze nostre dal concorso della plebe furibonda, 
vilipesi con dileggi ed ingiurie, abbiamo agonizzato più nel vicino 
periglio del pubblico decoro, che nella profusione nel nostro 
sangue. Se abbiamo vegliate intere le notti, consumati i giorni fra 
penose angoscie, temuto sovrastante l'eccidio, paventato il furore 
d'una gran città concitata, e dubitato più mesi degli strazii 
d'una barbara interessata risoluzione, se siamo stati esposti a 
tutti gli azzardi, e senza risparmio di noi medesimi abbiamo 
raddoppiata la diligenza, prevertiti i disegni, e tentate tutte le 
strade anco più disastrose per la preservazione de' capitali 
pubblici e della pubblica dignità; avrebbero distinto e 
distinguerebbero Vostre Eccellenze se gli Schiavi dopo l'uscita dal 
porto delle navi sieno restati a noi o a disposizione d'altri e a 
loro profitto, e finalmente se il redimere a contanti la patria, la 
quiete pubblica e i sudditi e l'armi nostre gloriose, sia stata 
mancanza o esuberanza di fede.</p>
<p>Non anderebbero fastosi i rei baldanzosi della colpa, nè 
deriderebbero l'innocenza oppressa ed avvilita. Non avrebbe perduta 
la patria un cittadino benemerito, qual fu il Cavalier Procurator 
Giovanni Morosini, il quale da fato immaturo nel fiore degli anni fu 
di giorno in giorno sensibilmente condotto alla tomba, da quella 
tormentosa passione che corrodeva il di lui cuor generoso, che 
superiore a tutti gli incontri della fortuna, ha convenuto cedere a 
questo sopra ogni altro orribile avvenimento. E sebbene mancò grave 
di onori non d'anni, e accolto nel cielo gode del giusto applauso 
dell'Europa tutta, dove in tante Corti ha fatto spiccare la 
magnificenza di questa Serenissima Repubblica; ad ogni modo egli è 
morto, spettacolo lagrimevole del mondo e de' regni; ed io resto 
superstite alle sventure, osservato da quelle provincie, dove 
aggradito da Vostra Serenità una volta il ministero mio, ho 
procurato lasciare nell'animo de' sudditi e degli stranieri, memoria 
non vile della mia ossequiosa rassegnazione.</p>
<p>Mi basta però in ogni tempo il compatimento magnanimo di Vostra 
Serenità e di Vostre Eccellenze, per compenso a tante jatture, e 
siccome non dispero, mi fo lecito di impetrarlo; sarò contento in 
mezzo alle tribolazioni non ostante che l'abbattuta mia casa risenta 
la perdita si può dire d'un intero patrimonio, resterà alla 
posterità per eredità più stimabile, il documento infallibile del 
mondo, come vanno sagrificate le vite e le sostanze in servizio 
della patria adorata.</p></div1></body></text></TEI.2>
