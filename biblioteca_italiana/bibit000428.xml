<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Lettere</title>
      <author>Galileo Galilei</author>
    </titleStmt>
    <extent>453 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000428</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Lettere</title>
        <author>Galilei, Galileo</author>
        <editor id="ed">Flora, Ferdinando</editor>
        <publisher>G. Einaudi</publisher>
        <pubPlace>Torino</pubPlace>
        <date>1978</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="codice">Italiano</language><language id="lat">Latino</language></langUsage>
    <textClass>
      <keywords scheme="CDD">
        <term>856.5 - EPISTOLOGRAFIA ITALIANA. 1585-1748</term>
      </keywords>
      <keywords scheme="CGB">
        <term>Lettere ed epistolari</term>
      </keywords>
    </textClass>
  </profileDesc>
  <revisionDesc>
    <change>
      <date>2000-02-28T00:00:00.000+02:00</date>
      <respStmt>
        <name>Patricia Frosini</name>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>2000-02-28T00:00:00.000+02:00</date>
      <respStmt>
        <name>Patricia Frosini</name>
        <name>CIBIT-Pisa</name>
      </respStmt>
      <item>Correzione linguistica</item>
    </change>
    <change>
      <date>2003-01-07T00:00:00.000+02:00</date>
      <respStmt>
        <name>Elena Pierazzo</name>
        <name>CIBIT - Pisa</name>
      </respStmt>
      <item>Codifica XML</item>
    </change>
    <change>
      <date>2003-03-11T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="epistola">
<head>Lett. I: A BELISARIO VINTA </head>
<p>
<hi rend="italic">(Padova, <date value="16100507">7 maggio 1610 </date>)</hi> 
<abbr>Ill.</abbr>mo <abbr>Sig.</abbr>re et Pa<abbr>d.</abbr>ne <abbr>Col.</abbr>mo 
Come per la mia passata accennai a <abbr>V.</abbr> <abbr>S.</abbr> <abbr>Ill.</abbr>ma, ho fatte <num>3</num> 
lezioni publiche in materia de i <num>4</num> Pianeti Medicei e delle altre mie 
osservazioni; e avendo auta l'udienza di tutto lo Studio, ho fatto 
restare in modo ciascheduno capace e satisfatto, che finalmente quei 
primarii medesimi che erano stati acerbissimi impugnatori e contrarii 
assertori alle cose da me scritte, vedendosela finalmente disperata 
e persa a fatto, costretti o da virtù o da necessità, hanno 
<foreign lang="lat"><hi rend="italic">coram populo</hi> </foreign> detto, sé non solamente esser persuasi, ma apparecchiati 
a difendere e sostener la mia dottrina contro a qualunque 
filosofo che ardisse impugnarla: sì che le scritture minacciate 
saranno assolutamente svanite, come è svanito tutto il concetto 
che questi tali avevano sin qui procurato di suscitarmi contro, 
con speranza forse di esser per sostenerlo, credendo che io, atterrito 
dalla loro autorità o sbigottito dal profluvio de i lor creduli 
seguaci, fussi per ritirarmi in un cantone e ammutirmi. Ma il 
<pb n="3"/>
negozio è passato tutto al rovescio; e ben conveniva che la verità 
restasse di sopra. 
Saprà a presso <abbr>V.</abbr> <abbr>S.</abbr> <abbr>Ill.</abbr>ma, e per lei loro <abbr>Ser.</abbr>me A<abbr>l.</abbr>ze, come 
dal Matematico dell'Imperatore ho ricevuta una lettera, anzi un 
intero trattato di <num>8</num> fogli, scritto in approbazione di tutte le particole 
contenute nel mio libro, senza pur contradire o dubitare in 
una sola minima cosa. E creda pur <abbr>V.</abbr> <abbr>S.</abbr> <abbr>Ill.</abbr>ma che l'istesso averiano 
anco parimente detto da principio i literati d'Italia, s'io 
fussi stato in Alemagna o più lontano; in quella guisa a punto 
che possiamo credere, che gl'altri principi circunvicini d'Italia 
con occhio un poco più torbido rimirino la eminenza e potere 
del nostro <abbr>Ser.</abbr>mo Signore, che gl'immensi tesori e forze del Mosco 
o del Chinese, per tanto intervallo remoti. Ora il negozio è qua 
in stato tale, che l'invidia ora mai non ha più attacco di abbassarlo, 
col convincerlo di falsità, né pure anco col metterlo in 
dubbio. Resta a noi, ma principalmente a i nostri <abbr>Ser.</abbr>mi Padroni, 
di sostenerlo in reputazione e grandezza, col mostrare di farne 
quella stima che a così segnalata novità si conviene, essendo ella 
in effetto stimata per tale da tutti quelli che ne parlano con sincero 
animo. 
L'<abbr>Ill.</abbr>mo <abbr>S.</abbr> Ambasciator Medici mi scrive di Praga, non essere 
in quella Corte occhiali se non di assai mediocre efficacia, e per 
<pb n="4"/>
ciò me ne domanda uno, accennandomi essere desiderato anco da 
<abbr>S.</abbr> <abbr>M.</abbr>à; e mi scrive che io lo deva far consegnare in Venezia al 
Secretario del <abbr>S.</abbr> Residente, acciò lo mandi sicuro. Io però intendo 
che detto Secretario non riceverà o manderà cosa alcuna 
senza l'ordine di <abbr>V.</abbr> <abbr>S.</abbr> <abbr>Ill.</abbr>ma: però, contentandosi <abbr>S.</abbr> A<abbr>.</abbr> che io 
ne mandi per tal via sarà <abbr>V.</abbr> <abbr>S.</abbr> <abbr>Ill.</abbr>ma servita di dar ordine in 
Venezia che siano ricevuti e mandati. Intanto, non me ne ritrovando 
di esquisiti, vedrò di condurne a fine un paro o dui, se bene 
a me è grandissima fatica, né io vorrei esser necessitato a mostrare 
ad altri il modo vero del lavorargli, se non a qualche servitore 
del <abbr>G.</abbr> <abbr>D.</abbr>, come per altra gli ho scritto. Però, e per altri rispetti 
ancora e principalissimamente per quietarmi di animo, desidero 
grandemente la resoluzione dell'altro negozio, statomi più volte accennato, 
ma particolarmente da <abbr>V.</abbr> <abbr>S.</abbr> <abbr>Ill.</abbr>ma ultimamente in Pisa: 
perché sono in tutti i modi resoluto, vedendo che ogni giorno 
passa un giorno, di mettere il chiodo allo stato futuro della vita 
che mi avanza, e attendere con ogni mio potere a condurre a fine 
i frutti delle fatiche di tutti i miei studii passati, da i quali posso 
sperarne qualche gloria. E dovendo trapassare quelli anni che mi 
restano o qui o in Firenze, secondo che piacerà al nostro <abbr>Ser.</abbr>mo 
Signore, io dirò a <abbr>V.</abbr> <abbr>S.</abbr> <abbr>Ill.</abbr>ma quello che ho qui, e quello che desidererei 
costà, rimettendomi però sempre al comandamento di <abbr>S.</abbr> A<abbr>.</abbr> <abbr>S.</abbr> 
<pb n="5"/>
Qui ho di stipendio fermo fiorini <num>1000</num> l'anno in vita mia, e 
questi sicurissimi, venendomi da un principe immortale e immutabile. 
Più di altrettanto posso guadagnarmi da lezioni private, tuttavolta 
che io voglia leggere a signori oltramontani; e quando io 
fussi inclinato a gl'avanzi, tutto questo e più ancora potrei mettere 
da canto ogn'anno col tenere gentil'uomini scolari in casa, 
col soldo de i quali potrei largamente mantenerla. In oltre, l'obligo 
mio non mi tien legato più di <num>60</num> mez'ore dell'anno, e questo 
tempo non così strettamente, che per qualunque mio impedimento 
io non possa, senza alcun pregiudizio, interpor anco 
molti giorni vacui: il resto del tempo sono liberissimo, e assolutamente 
<foreign lang="lat"><hi rend="italic">mei iuris</hi>. </foreign> Ma perché e le lezioni private e gli scolari domestici 
mi sariano d'impedimento e ritardanza a i miei studi, voglio 
da questi totalmente, e in gran parte da quelle, vivere esente; 
però, quando io dovessi ripatriarmi, desidererei che la prima intenzione 
di <abbr>S.</abbr> A<abbr>.</abbr> <abbr>S.</abbr> fusse di darmi ozio e comodità di potere 
tirare a fine le mie opere, senza occuparmi in leggere. 
Né vorrei che per ciò credesse <abbr>S.</abbr> A<abbr>.</abbr> che le mie fatiche fussero 
per esser men profittevoli agli studiosi della professione, anzi 
assolutamente sariano più; perché nelle pubbliche lezioni non si 
può leggere altro che i primi elementi, per il che molti sono idonei; 
e tal lettura è solo di impedimento e di niuno aiuto al condurre 
a fine le opere mie, le quali tra le cose della professione 
credo che non terranno l'ultimo luogo. Per simile rispetto, sì 
come io reputerei sempre a mia somma gloria il poter leggere a 
i Principi, così all'incontro non vorrei aver necessità di leggere 
ad altri. E in somma vorrei che i libri miei, indrizzati sempre al 
<abbr>Ser.</abbr>mo nome del mio Signore, fussero quelli che mi guadagnassero 
il pane; non restando intanto di conferire a <abbr>S.</abbr> A<abbr>.</abbr> tante e 
tali invenzioni, che forse niun altro principe ne ha di maggiori, 
delle quali io non solo ne ho molte in effetto, ma posso assicurarmi 
di esser per trovarne molte ancora alla giornata, secondo le 
occasioni che si presentassero: oltre che di quelle invenzioni che 
dependono da la mia professione, potria esser <abbr>S.</abbr> A<abbr>.</abbr> sicura di non 
<pb n="6"/>
esser per impiegare in alcuna di esse i suoi danari inutilmente, come 
per avventura altra volta è stato fatto e in grossissime somme, né 
anco per lasciarsi uscir delle mani qualunque trovato propostogli 
da altri, che veramente fusse utile e bello. 
Io de i secreti particolari, tanto di utile quanto di curiosità e 
admirazione, ne ho tanta copia, che la sola troppa abbondanza 
mi nuoce e ha sempre nociuto; perché se io ne avessi auto un 
solo, l'averei stimato molto, e con quello facendomi innanzi, potrei 
a presso qualche principe grande avere incontrata quella 
ventura, che sin ora non ho né incontrata né ricercata. <foreign lang="lat">"Magna 
longeque admirabilia apud me habeo": </foreign><foreign lang="lat"> ma non possono servire, o, 
per dir meglio, essere messe in opera se non da principi, perché 
loro fanno e sostengono guerre, fabricano e difendono fortezze, 
e per loro regii diporti fanno superbissime spese, e non io o 
gentil'uomini privati. Le opere che ho da condurre a fine sono 
principalmente <num>2</num> libri </foreign><foreign lang="lat">"De sistemate seu constitutione universi", </foreign> 
concetto immenso e pieno di filosofia, astronomia e geometria: tre 
libri <foreign lang="lat">"De motu locali", </foreign> scienza interamente nuova, non avendo 
alcun altro, né antico né moderno, scoperto alcuno de i moltissimi 
sintomi ammirandi che io dimostro essere ne i movimenti naturali 
e ne i violenti, onde io la posso ragionevolissimamente chiamare 
scienza nuova e ritrovata da me sin da i suoi primi principii: 
tre libri delle mecaniche, due attenenti alle demostrazioni de i 
principii e fondamenti, e uno de i problemi; e benché altri abbino 
scritto questa medesima materia, tutta via quello che ne è stato 
scritto sin qui, né in quantità né in altro è il quarto di quello che 
ne scrivo io. Ho anco diversi opuscoli di soggetti naturali, come 
<foreign lang="lat">"De sono et voce, De visu et coloribus, De maris estu, De compositione 
continui, De animalium motibus", </foreign> e altri ancora. Ho 
<pb n="7"/>
anco in pensiero di scrivere alcuni libri attenenti al soldato, formandolo 
non solamente in idea, ma insegnando con regole molto 
esquisite tutto quello che si appartiene di sapere e che depende 
dalle matematiche, come la cognizione delle castrametazioni, ordinanze, 
fortificazioni, espugnazioni, levar piante, misurar con la 
vista, cognizioni attenenti alle artiglierie, usi di varii strumenti, 
etc. Mi abbisogna di più ristampare l' <hi rend="italic">Uso del mio Compasso Geometrico</hi>, 
dedicato a <abbr>S.</abbr> A<abbr>.</abbr>, non se ne trovando più copie; il quale 
strumento è stato talmente abbracciato dal mondo, che veramente 
adesso non si fanno altri strumenti di questo genere, e io so che 
sin ora ne sono stati fabricati alcune migliaia. Io non dirò a <abbr>V.</abbr> <abbr>S.</abbr> 
<abbr>Ill.</abbr>ma quale occupazione mi sia per apportare il seguir di osservare 
e investigare i periodi esquisiti de i quattro nuovi pianeti; 
materia, quanto più vi penso, tanto più laboriosa, per il non 
si disseparar mai, se non per brevi intervalli l'uno dall'altro, e 
per esser loro e di colore e di grandezza molto simili. 
Sì che, <abbr>Ill.</abbr>mo <abbr>S.</abbr>, bisogna che i' pensi al disoccuparmi da quelle 
occupazioni che possono ritardare i miei studi, e massime da quelle 
che altri può fare in cambio mio; però la prego a proporre a loro 
A<abbr>lt.</abbr>e, e a se medesima, queste considerazioni, e avvisarmi poi la 
loro resoluzione. 
Intanto non voglio restar di dirgli, come circa lo stipendio mi 
contenterò di quello che lei mi accennò in Pisa, essendo onorato 
per un servitore di tanto Principe; e sì come io non soggiungo 
niente sopra la quantità, così son sicuro che, dovendo io levarmi 
di qua, la benignità di <abbr>S.</abbr> A<abbr>.</abbr> non mi mancherebbe di alcuna di 
quelle comodità che si sono usate con altri, bisognosi anco meno 
di me, e però non ne parlo adesso. Finalmente, quanto al titolo 
e pretesto del mio servizio, io desidererei, oltre al nome di Matematico, 
che <abbr>S.</abbr> A<abbr>.</abbr> ci aggiugnesse quello di Filosofo, professando 
io di avere studiato più anni in filosofia, che mesi in matematica 
pura: nella quale qual profitto io abbia fatto, e se io possa e 
<pb n="8"/>
deva meritar questo titolo potrò far vedere a loro A<abbr>lt.</abbr>e, qual 
volta sia di loro piacimento il concedermi campo di poterne trattare 
alla presenza loro con i più stimati in tal facoltà. 
Ho scritto lungamente per non aver più a ritornare sopra tal 
materia con suo nuovo tedio: mi scusi <abbr>V.</abbr> <abbr>S.</abbr> <abbr>Ill.</abbr>ma, perché, se 
bene questo a lei, che è consueta a maneggiar negozii gravissimi, 
parerà frivolissimo e leggiero, a me però è egli il più grave che io 
possa incontrare, concernendo o la mutazione o la confirmazion 
di tutto lo stato e l'esser mio. Aspetterò sua risposta; e in tanto, 
supplicandola ad inchinarsi umilmente in mio nome a loro A<abbr>.</abbr> 
<abbr>Ser.</abbr>e, bacio a <abbr>V.</abbr> <abbr>S.</abbr> <abbr>Ill.</abbr>ma con ogni reverenza le mani, e dal Signore 
Dio gli prego somma felicità. 
Di Pa<abbr>d.</abbr>a, li <date value="16100507">7 di Maggio 1610 </date>.
Di <abbr>V.</abbr> <abbr>S.</abbr> <abbr>Ill.</abbr>ma
<abbr>Ser.</abbr>re <abbr>Oblig.</abbr>mo 
Galileo Galilei. 
</p></div1>
<div1 type="epistola">
<head>Lett. II: A MATTEO CAROSI </head>
<p>
<pb n="9"/>

<hi rend="italic">(Padova, <date value="16100524">24 maggio 1610 </date>)</hi> 
<abbr>Ill.</abbr>re <abbr>Sig.</abbr>re
Mando a <abbr>V.</abbr> <abbr>S.</abbr> l' <hi rend="italic">Avviso astronomico</hi> domandatomi da lei, acciò 
possa con suo comodo vederlo. Quello che mi scrive in proposito 
di quello che dicono i mattematici di costì, mi viene scritto da 
altre bande ancora, e fu similmente pensiero d'altri qui circunvicini, 
ai quali, col fargli io vedere lo strumento e i Pianeti Medicei, 
ne è rimossa ogni dubitazione. Il simile potrei fare ancora con i 
remoti, se potessi abboccarmi con loro. Ben è vero che le loro 
ragioni di dubitare sono molto frivole e puerili, potendosi persuadere 
che io sia tanto insensato, che con lo sperimentare centomila 
volte in centomila stelle e altri oggetti il mio strumento, non vi 
abbia potuto o saputo conoscere quegl'inganni che essi, senza 
averlo mai veduto, stimano avervi conosciuto; o pure che io sia 
così stolido, che senza necessità alcuna abbia voluto mettere la 
mia reputazione in compromesso e burlare il mio Principe. L'occhiale 
<pb n="10"/>
è arciveridico, e i Pianeti Medicei sono pianeti, e saranno 
sempre, come gli altri: hanno i loro moti velocissimi intorno a 
Giove, sì che il più tardo fa il suo cerchio in <num>15</num> giorni incirca. 
Ho seguitato di osservargli, e séguito ancora, se bene oramai per 
la vicinanza dei raggi del sole cominceranno a non si poter vedere 
più per qualche mese. 
Questi che parlano, doveriano (per fare il giuoco del pari) mettersi 
come ho fatto io, cioè scrivere, e non commettere le parole 
al vento. Qua ancora si aspettavano <num>25</num> che mi volevano scrivere 
contro; ma finalmente sin ora non si è veduto altro che una scrittura 
del Keplero, Mattematieo Cesareo, in confirmazione di tutto 
quello che ho scritto io, senza pur repugnare a un iota: la quale 
scrittura si ristampa ora in Venezia, e in breve <abbr>V.</abbr> <abbr>S.</abbr> la vedrà, 
sicome ancora vedrà le mie osservazioni molto più ampliate e 
con le soluzioni di mille instanze, benché frivolissime; ma tuttavia 
bisogna rimuoverle, giacché il mondo è tanto abbondante di 
poveretti. Non sarò più lungo con <abbr>V.</abbr> <abbr>S.</abbr>; mi conservi la sua grazia 
e mi comandi. 
Di Pa<abbr>d.</abbr>a, li <date value="16100524">24 di Maggio 1610 </date>. 
Di <abbr>V.</abbr><abbr>S.</abbr> 
<abbr>Ser.</abbr>re A<abbr>ff.</abbr>mo 
Galileo Galilei. 
</p></div1>
<div1 type="epistola">
<head>Lett.III: A GIULIANO DE' MEDICI </head>
<p>
<pb n="11"/>
 
<hi rend="italic">(Firenze, <date value="16101113">13 novembre 1610 </date>)</hi> 
Ma passando ad altro, già che il <abbr>S.</abbr> Keplero ha in questa sua 
ultima Narrazione stampate le lettere che io mandai a <abbr>V.</abbr> <abbr>S.</abbr> 
<abbr>Ill.</abbr>ma trasposte, venendomi anco significato come <abbr>S.</abbr> <abbr>M.</abbr>à 
ne desidera il senso, ecco che io lo mando a <abbr>V.</abbr> <abbr>S.</abbr> <abbr>Ill.</abbr>ma, per participarlo 
con <abbr>S.</abbr> <abbr>M.</abbr>à, col <abbr>S.</abbr> Keplero, e con chi piacerà a <abbr>V.</abbr> <abbr>S.</abbr> 
<abbr>Ill.</abbr>ma, bramando io che lo sappi ogn'uno. Le lettere dunque, 
combinate nel loro vero senso, dicono così: 
<foreign lang="lat">"Altissimum planetam tergeminum observavi ". </foreign> 
Questo è, che Saturno, con mia grandissima ammirazione, ho 
osservato essere non una stella sola, ma tre insieme, le quali quasi 
<pb n="12"/>
si toccano; sono tra di loro totalmente immobili, e costituite in 
questa guisa <!-- figura --> quella di mezzo e assai più grande delle 
laterali; sono situate una da oriente e l'altra da occidente, nella 
medesima linea retta a capello; non sono giustamente secondo la 
drittura del zodiaco, ma la occidentale si eleva alquant verso 
borea; forse sono parallele all'equinoziale. Se si riguarderanno con 
un occhiale che non sia di grandissima multiplicazione, non appariranno 
<num>3</num> stelle ben distinte, ma parrà che Saturno sia una stella 
lunghetta in forma di una uliva, così <!-- figura --> ma servendosi di un 
occhiale che multiplichi più di mille volte in superficie, si vedranno 
li <num>3</num> globi distintissimi, e che quasi si toccano, non apparendo 
tra essi maggior divisione di un sottil filo oscuro. Or 
ecco trovata la corte a Giove, e due servi a questo vecchio, che 
l'aiutano a camminare né mai se gli staccano dal fianco. Intorno 
a gl'altri pianeti non ci è novità alcuna. Etc. 
</p></div1>
<div1 type="epistola">
<head>Lett. IV: A BENEDETTO CASTELLI </head>
<p>
 
<hi rend="italic">(Firenze, <date value="16101230">30 dicembre 1610 </date>)</hi> 
Al molto <abbr>R.</abbr>do <abbr>P.</abbr> e mio <abbr>Sig.</abbr>r <abbr>Col.</abbr>mo 
Il <abbr>P.</abbr> <abbr>D.</abbr> Benedetto Castelli, Monaco Casinense. 
Brescia, <abbr>S.</abbr> Faustino. 
Molto <abbr>R.</abbr>do <abbr>P.</abbr>re,
Alla gratissima di <abbr>V.</abbr> <abbr>S.</abbr> molto <abbr>R.</abbr> delli <num>5</num> di Xmbre darò breve 
risposta, ritrovandomi ancora aggravato da una mia indisposizione, 
la quale per molti giorni m'ha tenuto al letto. 
<pb n="13"/>
Ho con grandissimo gusto sentito il suo pensiero di venir a 
stanziare in Firenze, il quale mi rinova la speranza di poterla 
ancora godere e servire qualche tempo: mantengasi in questo proposito, 
e sia certa che mi averà sempre prontissimo ad ogni suo 
comodo, benché la felicità del suo ingegno non la fa bisognosa 
dell'opera mia né di altri. Quanto alle sue dimande, posso in parte 
satisfarla; il che fo volentierissimo. 
Sappia dunque che io, circa tre mesi fa, cominciai ad osservar 
Venere con lo strumento, e la vidi di figura rotonda, e assai piccola; 
andò di giorno in giorno crescendo in mole, e mantenendo 
pur la medesima rotondità, sin che finalmente, venendo in assai 
gran lontananza dal sole, cominciò a sciemar dalla rotondità dalla 
parte orientale, e in pochi giorni si ridusse al mezo cerchio. In 
tale figura si è mantenuta molti giorni, ma però crescendo tuttavia 
in mole: ora comincia a farsi falcata, e sin che si vederà vespertina, 
anderà assotigliando le sue cornicelle, sin che svanirà: ma 
ritornando poi matutina, si vedrà con le corna sottilissime e pure 
averse al sole, e anderà crescendo verso il mezo cerchio sino alla 
sua massima digressione. Manterassi poi semicircolare per alquanti 
giorni, diminuendo però in mole; e poi dal mezo cerchio 
passerà al tutto tondo in pochi giorni, e quindi per molti mesi si 
vedrà, e Lucifero e Vesperugo, tutta tonda, ma piccoletta di mole. 
<pb n="14"/>
Le evidentissime conseguenze che di qui si traggono, sono a <abbr>V.</abbr> <abbr>R.</abbr>a 
notissime. 
Quanto a Marte, non ardirei di affermare niente di certo; ma 
osservandolo da quattro mesi in qua, parmi che in questi ultimi 
giorni, sendo in mole a pena il terzo di quello che era il Settembre 
passato, si mostri da oriente alquanto scemo, se già l'affetto non 
m'inganna, il che non credo. Pure meglio si vedrà al principio 
di Febraio venturo, intorno al suo quadrato; se bene, per l'apparire 
egli così piccolo, difficilmente si distingue la sua figura, se sia 
perfetta rotonda o se manchi alcuna cosa. Ma Venere la veggo 
così spedita e terminata quanto l'istessa luna, mostrandomela l'occhiale 
di diametro eguale al semidiametro di essa luna veduta 
con l'occhio naturale. 
O quante e quali conseguenze ho io dedutte, <abbr>D.</abbr> Benedetto 
mio, da queste e da altre mie osservazioni! <foreign lang="lat">"Sed quid inde?" </foreign> Mi 
ha quasi <abbr>V.</abbr> <abbr>R.</abbr>a fatto ridere, col dire che con queste apparenti 
osservazioni si potranno convincere gl'ostinati. Adunque non 
sapete, che a convincere i capaci di ragione, e desiderosi di saper 
il vero, erano a bastanza le altre demostrazioni, per l'addietro 
addotte; ma che a convincere gl'ostinati, e non curanti altro che 
un vano applauso dello stupidissimo e stolidissimo volgo, non 
basterebbe il testimonio delle medesime stelle, che sciese in terra 
parlassero di sé stesse? Procuriamo pure di sapere qualche cosa 
per noi, quietandosi in questa sola sodisfazione; ma dell'avanzarsi 
nell'opinione popolare, o del guadagnarsi l'assenso dei filosofi 
<foreign lang="lat">"in libris" </foreign> lasciamone il desiderio e la speranza. 
Che dirà <abbr>V.</abbr> <abbr>R.</abbr>a di Saturno, che non è una stella sola, ma tre 
<pb n="15"/>
congionte insieme e immobili tra di loro, poste in linea retta 
parallela all'equinoziale, così <!-- figura --> La media è maggiore delle laterali 
tre o quattro volte; tale l'ho io osservato da Luglio in qua; 
ma ora in mole sono diminuite assai. 
Orsù, venga a Firenze, che ci goderemo e averemo mille cose 
nove e ammirande da discorrere. E io in tanto, restandogli servitore, 
gli bacio le mani e gli prego da Dio felicità. Renda i saluti 
duplicati al <abbr>P.</abbr> <abbr>D.</abbr> Serafino e alli <abbr>Sig.</abbr>ri Lana e Albano. 
Di Firenze, li <date value="16101230">30 di Xmbre 1610 </date>. 
Di <abbr>V.</abbr> <abbr>S.</abbr> molto <abbr>R.</abbr>
<abbr>Ser.</abbr>re A<abbr>ff.</abbr>mo 
Galileo Galilei. 
</p></div1>
<div1 type="epistola">
<head>Lett. V: A CRISTOFORO CLAVIO </head>
<p>
 
<hi rend="italic">(Firenze, <date value="16101230">30 dicembre 1610 </date>)</hi> 
Molto <abbr>Rev.</abbr>do <abbr>P.</abbr>re e mio <abbr>Sig.</abbr>r <abbr>Col.</abbr>mo 
La lettera di <abbr>V.</abbr> <abbr>R.</abbr> mi è stata tanto più grata, quanto più desiderata 
e meno aspettata; e avendomi ella trovato assai indisposto e quasi 
fermo a letto, mi ha in gran parte sollevato dal male, portandomi 
<pb n="16"/>
il guadagno di un tanto testimonio alla verità delle mie nuove 
osservazioni: il quale, prodotto, ha guadagnato alcuno degl'increduli; 
ma però i più ostinati persistono, e reputano la lettera di 
<abbr>V.</abbr> <abbr>R.</abbr> o finta o scrittami a compiacenza, e in somma aspettano 
che io trovi modo di far venire almeno uno dei quattro Pianeti 
Medicei di cielo in terra a dar conto dell'esser loro e a chiarir 
questi dubbii; altramente, non bisogna che io speri il loro assenso. 
Io credevo, a quest'ora dovere essere a Roma, avendo non piccolo 
bisogno di venirvi; ma il male mi ha trattenuto: tuttavia 
spero in breve di venirvi, dove con strumento eccellente vedremo 
il tutto. In tanto non voglio celare a <abbr>V.</abbr> <abbr>R.</abbr> quello che ho osservato 
in Venere da <num>3</num> mesi in qua. 
Sappia dunque, come nel principio della sua apparizione vespertina 
la cominciai ad osservare e la veddi di figura rotonda, ma piccolissima; 
continuando poi le osservazioni, venne crescendo in 
mole notabilmente, e pur mantenendosi circolare, sin che, avvicinandosi 
alla maxima digressione, cominciò a diminuir dalla rotondità 
nella parte aversa al sole, e in pochi giorni si ridusse alla 
figura semicircolare; nella qual figura si è mantenuta un pezzo, 
ciò è sino che ha cominciato a ritirarsi verso il sole, allontanandosi 
pian piano dalla tangente: ora comincia a farsi notabilmente 
cornicolata, e così anderà assottigliandosi sin che si vedrà vespertina; 
e a suo tempo la vedremo mattutina, con le sue cornicelle 
sottilissime e averse al sole, le quali intorno alla massima digressione 
faranno mezzo cerchio, il quale manterranno inalterato per 
molti giorni. Passerà poi Venere dal mezzo cerchio al tutto tondo 
prestissimo; e poi per molti mesi la vedremo così interamente 
circolare, ma piccolina, sì che il suo diametro non sarà la <num>6a</num> parte 
di quello che apparisce adesso. Io ho modo di vederla così netta, 
così schietta e così terminata, come veggiamo l'istessa luna con 
<pb n="17"/>
l'occhio naturale; e la veggo adesso di diametro eguale al semidiametro 
della <!-- figura --> veduta con la vista semplice. Ora, eccoci, Signor 
mio, chiariti come Venere (e indubitamente farà l'istesso 
Mercurio) va intorno al sole, centro senza alcun dubbio delle 
massime rivoluzioni di tutti i pianeti; in oltre siamo certi come 
essi pianeti sono per sé tenebrosi e solo risplendono illustrati 
dal sole, il che non credo che occorra delle stelle fisse, per alcune 
mie osservazioni, e come questo sistema de i pianeti sta sicuramente 
in altra maniera di quello che si è comunemente tenuto: 
così nel determinare le grandezze delle stelle (trattone il sole e 
la <!-- figura -->) si sono presi errori nella maggior parte de i pianeti e in 
tutte le fisse, di <num>3</num>, <num>4</num> e <num>5</num> mila per cento, e più ancora. 
Quanto a Saturno, non mi meraviglio che non l'abbino potuto 
distintamente osservare; prima perché ci bisogna strumento che 
multiplichi le superficie vedute almanco <num>1000</num> volte; di più, Saturno 
adesso è tanto lontano dalla terra, che non si vede se non 
piccolissimo: tuttavia l'ho fatto vedere qui a molti dei loro fratelli 
così distintamente, che non vi hanno alcuna dubitanza, e si 
vede giusto così <!-- figura -->. Cinque mesi sono, si vedeva assai maggiore: 
da quel tempo in qua è diminuito molto, né però si è 
mutata pure un capello la costituzione delle sue <num>3</num> stelle, le quali, 
per quanto io stimo, sono esattamente parallele non al zodiaco, 
ma all'equinoziale. [...] 
Ora, per rispondere interamente alla sua lettera, restami di 
dirgli come ho fatto alcuni vetri assai grandi, benché poi ne ricuopra 
gran parte, e questo per <num>2</num> ragioni: l'una, per potergli 
lavorar più giusti, essendo che una superficie spaziosa si mantiene 
meglio nella debita figura, che una piccola; l'altra è, che 
volendo veder più arande spazio in un'occhiata, si può scoprire 
<pb n="18"/>
il vetro: ma bisogna presso all'occhio mettere un vetro meno 
acuto e scorciare il cannone, altramente si vedrebbono gli oggetti 
assai annebbiati. Che poi tale strumento sia incomodo ad usarsi, 
un poco di pratica leva ogni incomodità; e io gli mostrerò come 
lo uso facilissimamente e con minor fatica assai che altri non 
fa nell'astrolabio, quadrante, armille, o altro astronomico strumento.
Averò soverchiamente tediata <abbr>S.</abbr> <abbr>R.</abbr>: scusi il diletto che ho nel 
trattar seco, e continui di conservarmi la sua grazia, di che la 
supplico con ogni instanza, come anco che ella mi procacci quella 
dell'altro Padre Cristoforo, suo discepolo, da me stimatissimo 
per le relazioni che ho del suo gran valore nelle matematiche. E 
per fine all'uno et all'altro con ogni reverenza bacio le mani, e 
dal Signore Dio prego felicità. 
Di Firenze, li <date value="16101230">30 Dicembre 1610 </date>. 
Di <abbr>V.</abbr> <abbr>S.</abbr> <abbr>M.</abbr> <abbr>R.</abbr>da 
Servitore Devotissimo
Galileo Galilei.
</p></div1>
<div1 type="epistola">
<head>Lett. VI: A GIULIANO DE' MEDICI </head>
<p>
<pb n="19"/>
 
<hi rend="italic">(Firenze, <date value="16110101">I di gennaio 1611 </date>)</hi>. 
<abbr>Ill.</abbr>mo et <abbr>Rever.</abbr>mo <abbr>Sig.</abbr>re mio <abbr>Col.</abbr>mo
È tempo che io deciferi a <abbr>V.</abbr> <abbr>S.</abbr> <abbr>Ill.</abbr>ma e <abbr>R.</abbr>ma, e per lei al <abbr>S.</abbr> 
Keplero, le lettere trasposte, le quali alcune settimane sono gli 
inviai: è tempo, dico, già che sono interissimamente chiaro della 
verità del fatto, sì che non ci resta un minimo scrupulo o dubbio. 
Sapranno dunque come, circa <num>3</num> mesi fa, vedendosi Venere 
vespertina, la cominciai ad osservare diligentemente con l'occhiale, 
per veder col senso stesso quello di che non dubitava 
l'intelletto. La veddi dunque, sul principio, di figura rotonda, 
pulita e terminata, ma molto piccola: di tal figura si mantenne sino 
che cominciò ad avvicinarsi alla sua massima digressione, tutta via 
andò crescendo in mole. Cominciò poi a mancare dalla rotondità 
nella sua parte orientale e aversa al sole, e in pochi giorni si ridusse 
ad essere un mezo cerchio perfettissimo; e tale si mantenne, senza 
punto alterarsi, sin che incominciò a ritirarsi verso il sole, allontanandosi 
dalla tangente. Ora va calando dal mezo cerchio e si 
mostra cornicolata, e anderà assottigliandosi sino all'occultazione, 
riducendosi allora con corna sottilissime; quindi, passando ad apparizione 
mattutina, la vedremo pur falcata e sottilissima, e con 
le corna averse al sole; anderà poi crescendo sino alla massima 
digressione, dove sarà semicircolare, e tale, senza alterarsi, si manterrà 
molti giorni; e poi dal mezo cerchio passerà presto al tutto 
tondo, e così rotonda si conserverà poi per molti mesi. Ma è il 
suo diametro adesso circa cinque volte maggiore di quello che si 
mostrava nella sua prima apparizione vespertina: dalla quale 
mirabile esperienza aviamo sensata e certa dimostrazione di due 
gran questioni, state sin qui dubbie tra' maggiori ingegni del mondo. 
L'una è, che i pianeti tutti sono di loro natura tenebrosi (accadendo 
anco a Mercurio l'istesso che a Venere): l'altra, che Venere 
<pb n="20"/>
necessariissimamente si volge intorno al sole, come anco Mercurio 
e tutti li altri pianeti, cosa ben creduta da i Pittagorici, 
Copernico, Keplero e me, ma non sensatamente provata, come 
ora in Venere e in Mercurio. Averanno dunque il <abbr>Sig.</abbr> Keplero 
e gli altri Copernicani da gloriarsi di avere creduto e filosofato 
bene, se bene ci è toccato, e ci è per toccare ancora, ad esser 
reputati dall'universalità de i filosofi <foreign lang="lat">" in libris " </foreign> per poco intendenti 
e poco meno che stolti. Le parole dunque che mandai trasposte, 
e che dicevano <foreign lang="lat">"Haec immatura a me iam frustra leguntur o y", </foreign> 
ordinate <foreign lang="lat">"Cynthiae figuras aemulatur mater amorum" </foreign> ciò è che 
Venere imita le figure della luna. 
Osservai <num>3</num> notti sono l'eclisse, nella quale non vi è cosa notabile: 
solo si vede il taglio dell'ombra indistinto, confuso e come 
annebiato, e questo per derivare essa ombra da la terra, lontanissimamente 
da essa Luna. 
Voleva scrivere altri particolari; ma sendo stato trattenuto molto 
da alcuni gentiluomini, e essendo l'ora tardissima, son forzato a finire. 
Favoriscami salutare in mio nome i signori Keplero, Asdale 
<pb n="21"/>
e Segheti; e a <abbr>V.</abbr> <abbr>S.</abbr> <abbr>Ill.</abbr>ma con ogni reverenza bacio le mani, 
e dal <abbr>S.</abbr> Dio gli prego felicità.
Di Firenze, <date value="16110101">il primo di Gennaio, anno 1611 </date>.
Di <abbr>V.</abbr> <abbr>S.</abbr> <abbr>Ill.</abbr>ma et <abbr>Rev.</abbr>ma
<abbr>Ser.</abbr>re <abbr>Oblig.</abbr>mo 
Galileo Galilei. 
</p></div1>
<div1 type="epistola">
<head>Lett. VII: A PAOLO SARPI </head>
<p>

<hi rend="italic">(Firenze, <date value="16110212">12 febbraio 1611 </date>).</hi>
Molto <abbr>Rev.</abbr> Padre e mio Signore Colendissimo,
È tempo che io rompa uno assai lungo silenzio; sebbene ove 
ha taciuto la lingua e quietato la mano, ha però continuamente 
parlato il pensiero, ricordevole in tutti i momenti della virtù e 
dei meriti di Vostra <abbr>Sign.</abbr> molto <abbr>Rev.</abbr>, siccome degli obblighi 
infiniti che gli tengo. Io non innarrerò perdono di questa mia 
apparente negligenza verso i debiti che ho seco, come quello che 
son sicuro che ella non dubiti che in qualunque occorrenza concernente 
al suo o mio bisogno avrei avuta la penna non meno 
pronta dell'animo e dell'effetto ad ogni debito dell'antica amicizia 
e della osservanza che ho alla sua persona. Ora, stimando 
<pb n="22"/>
io che ella, per l'affezione verso di me, sia per volentieri intendere 
dello stato mio, sì quanto al corpo come quanto alla fortuna 
e quanto alla mente, vengo non meno volentieri a darle di ciascheduno 
di questi particolari contezza. 
E prima, quanto al primo, non posso veramente dirle cosa né 
di suo né di mio gusto, provando, per il disuso di tanti anni, 
questa sottilissima aria iemale crudissima inimica alla mia testa 
ed a tutto il resto del corpo; sì che le doglie per le mie freddure, 
il profluvio del sangue, con una grandissima languidezza di stomaco, 
mi tengono da tre mesi in qua debole, disgustatissimo, 
melanconico, quasi continuamente in casa, anzi in letto, ma però 
senza sonno e quiete. Solamente li giorni passati, che mi trattenni, 
mentre la Corte era a Pisa, per lo spazio di tre settimane coll'Illustrissimo 
Signor Filippo Salviati, gentiluomo di grandissimo 
spirito, in una sua villa in questi poggi, stetti assai bene, 
e conobbi immediate la bontà di quell'aria, e in conseguenza la 
malignità di questa della città; sì che mi converrà far pensiero di 
farmi abitator dei monti, se no de' sepolcri: ed in questa occasione, 
ritornato il Serenissimo Gran Duca ed inteso il mio stato, 
mi ha per sua benignità fatto offerta dell'abitazione di qual mi 
piacesse delle sue ville qui circumvicine, di aria perfetta. Ma 
non solo in questo, anzi in ogni altro particolare concernente al 
mio comodo, provo la benignità di questo signor inclinatissima 
a favorirmi: onde non devo della fortuna querelarmi, come dell'abito 
del corpo. 
Quanto alle occupazioni della mente, non mi è mancato che 
fare, a difendermi con la lingua e con la penna da infiniti contraddittori 
e oppositori contro alle mie osservazioni; sebbene non me 
la sono né anco presa con quell'ardore che pareva a molti che 
contro all'ardire degli opponenti fusse bisognato, essendoché ero 
certo che il tempo averebbe chiarite tutte le partite, siccome in 
gran parte è sin qui succeduto. Poiché i matematici di maggior 
grido di diversi paesi, e di Roma in particolare, dopo essersi risi, 
ed in scrittura ed in voce, per lungo tempo e in tutte le occasioni 
e in tutti i luoghi, delle cose da me scritte, ed in particolare intorno 
<pb n="23"/>
alla luna ed ai Pianeti Medicei, finalmente, forzati dalla 
verità, mi hanno spontaneamente scritto, confessando ed ammettendo 
il tutto: talché al presente non provo altri contrari che i 
Peripatetici, più parziali di Aristotele che egli medesimo non 
sarebbe, e sopra gli altri quelli di Padova, sopra i quali io veramente 
non spero vittoria. Queste occupazioni non mi hanno però 
interamente rimosso dalle inquisizioni celesti, sì che io non abbia 
potuto investigare qualche altra cosa di nuovo: di che devo far 
parte a <abbr>V.</abbr> <abbr>S.</abbr> molto <abbr>R.</abbr>, e per lei a quei miei Signori e Padroni 
che ella sa che sono per sentirla volentieri. 
Parmi ricordare che sino l'Agosto passato io conferissi seco 
l'osservazione di Saturno: il quale non è altramente una sola 
stella, come gli altri pianeti, ma sono tre, congiunte insieme in 
linea retta parallela all'equinoziale; e stanno così <!-- figura -->, cioè la 
media circa quattro volte maggiore delle laterali, le quali sono 
tra di loro eguali. Non hanno, in sette mesi che le ho osservate, 
fatta mutazione alcuna; onde assolutamente sono tra di loro immobili, 
perché (giacché sono così vicine che pare che si tocchino) 
ogni moto che avessero, benché minimo, si saria fatto sensibile. 
Perché, per mio avviso, il diametro delle due minori non arriva a 
quattro secondi: sicché, o si sariano totalmente congiunte con la 
media, o evidentemente separate, quando il lor moto fusse anco 
dieci volte più tardo di quello delle stelle fisse; tuttavia, come ho 
detto, in sette mesi non hanno fatto mutazione alcuna, se non di 
mostrarsi più piccole tutte tre per la maggiore lontananza dalla 
terra, ora che sono alla congiunzione, che quando erano all'opposizion 
del sole: la qual differenza è sensibilissima. 
Stimando pure esser verissimo che tutti i pianeti si volghino 
intorno al sole come centro dei loro orbi, e più credendo che siano 
tutti per sé tenebrosi ed opachi come la terra e la luna, mi posi, 
quattro mesi sono, a osservar Venere, la quale, essendo vespertina, 
mi si mostrò perfettamente rotonda, ma assai piccola; e di 
tal figura si mantenne molti giorni, crescendo però notabilmente 
<pb n="24"/>
in mole. Avvicinandosi poi alla medesima digressione, cominciò 
a sciemare dalla rotondità nella parte verso oriente, ed in pochi 
giorni si ridusse ad esser semicircolare; e di tal figura si mantenne 
circa un mese, senza vedersi altra mutazione che di mole, 
la quale notabilmente si accresceva. Finalmente nel ritirarsi verso 
il sole cominciò ad incavarsi dove era retta, ed a farsi pian piano 
corniculata: ed ora è ridotta in una sottilissima falce, simile alla 
luna quattriduana. La mole però della sua sfera è fatta tanto 
grande, che dalla sua prima apparizione, quando la veddi rotonda, 
a che si mostrò mezza ed a quello che si vede adesso, ci è la 
differenza che mostrano le tre presenti figure <!-- figura -->. Sciemerà 
ancora sino alla occultazione, ed a mezzo quest'altro mese la 
vederemo orientale, sottilissima; e seguitando di lontanarsi dal 
sole, crescendo di lume e sciemando di mole, nello spazio di tre 
mesi incirca si ridurrà a mezzo cerchio, e tale, senza conoscervi 
sensibile mutamento, si manterrà circa un mese; poi, seguitando 
sempre di sciemare in mole, si farà in pochi giorni interamente 
rotonda, della qual figura si mostrerà per più di dieci mesi continui, 
trattone quei tre mesi incirca che starà invisibile sotto i 
raggi del sole. 
Or eccoci fatti certi che Venere si volge intorno al sole, e non 
sotto (come credette Tolommeo), dove mai non si mostrerebbe se 
non minore di mezzo cerchio; né meno sopra (come piacque ad 
Aristotele), perché se fusse superiore al sole, non si vedrebbe 
mai falcata, ma sempre più di mezza assaissimo, e quasi sempre 
perfettamente rotonda. E l'istesse mutazioni son sicuro che vedremo 
fare a Mercurio. Perché poi tali diversità di forme e di 
grandezze in Venere siano impercettibili con la vista naturale, so io 
benissimo per le sue cagioni non occulte all'ingegno di <abbr>Vost.</abbr> Riverenza: 
tra le quali la piccolezza e la gran lontananza di essa Venere, 
in comparazion della luna, ne è la principale, siccome anco l'esperienza 
ci mostra; perché rivoltando il cannone sì che rappresenti 
gli oggetti piccoli e lontanissimi, la medesima luna, quando è 
corniculata di tre giorni e non più, ci apparisce rotonda e radiante, 
similissima a Venere veduta con la vista naturale. Siamo 
in oltre da queste medesime apparizioni di Venere fatti certi come 
i pianeti tutti ricevono il lume dal sole, essendo per lor natura 
tenebrosi. Ma io di più sono, per dimostrazione necessaria, sicurissimo 
che le stelle fisse sono per sé medesime lucidissime, né 
<pb n="25"/>
hanno bisogno dell'irradazione del sole; la quale Dio sa se arriva 
in tanta lontananza. 
Ho finalmente investigato il modo di poter sapere le vere grandezze 
dei pianeti tutti: nell'assegnar delle quali, trattone il sole e 
la luna, si sono ingannati quelli che ne hanno trattato, in tutti 
gli altri pianeti grandissimamente, ed in taluno di loro di più di 
seimila per cento. 
Quanto ai Pianeti Medicei, vo continuando di osservargli; ed 
avendo migliorato lo strumento, gli scorgo più apparenti assai che 
le stelle della seconda grandezza: di che ne è certo argomento il 
vedergli adesso poco dopo il tramontar del sole, ed un pezzo 
avanti che si scorghino i Gemelli o il Cingolo di Orione. E spero 
di aver trovato il modo da poter determinare i periodi di tutti 
quattro; cosa stimata per impossibile dal Keplero e da altri 
matematici. 
Io speravo di esser per venir costà questa quadragesima, per 
ristampar queste mie osservazioni: ma mi sono tanto multipliplicate 
per le mani, che mi sarà forza indugiare a fatto Pasqua. 
Intanto non voglio mancar di dire a <abbr>V.</abbr> <abbr>S.</abbr> molto <abbr>R.</abbr> e all'<abbr>Illustris.</abbr> 
<abbr>Sign.</abbr> Sebastiano Veniero, che caso che gl'<abbr>Illustriss.</abbr> Signori 
Riformatori non abbino fin qui fatto provisione di Matematico 
per Padova, voglino proccurar di trattenergli; perché spero 
di esser per metter loro per le mani persona di grande stima, 
ed atta a poter difendere la dignità ed eccellenza di così nobil 
<pb n="26"/>
professione contro a quelli che cercano di esterminarla, li quali 
in Padova non mancano, come benissimo sanno. E so che tali 
proccureranno che sia condotto qualche soggetto da poterlo dominare 
e spaventare, acciocché se mai si scuopre qualche cosa 
vera e di garbo, ella resti dalla loro tirannide soffogata. Ma mi 
giova sperare nella prudenza di tanti che intendono in cotesto 
Senato, che non seguirà elezione se non ottima. 
Ora io l'ho impedita assai: perdoni al diletto che ho di parlar 
con lei; e volendo favorirmi di sue lettere, potrà mandarmele, 
come questa, sotto quelle dell'<abbr>Illustriss.</abbr> Signor Veniero. Restami 
a pregarla di farmi grazia di ricordarmi servitore devotissimo a 
tanti <abbr>Illustriss.</abbr> miei Signori, dei quali vivo, come sempre fui, 
devotissimo servitore; e con ogni affetto gli bacio le mani. 
Di Firenze, li <date value="16110212">12 di Febbraio 1611 </date>. 
Di <abbr>V.</abbr> <abbr>S.</abbr> molto <abbr>R.</abbr>
Servitore Devotissimo
Galileo Galilei.
</p></div1>
<div1 type="epistola">
<head>Lett. VIIIa: PRIMA LETTERA A MARCO VELSERI </head>
<p>
 
<hi rend="italic">(Villa delle Selve, <date value="16120504">4 maggio 1612 </date>)</hi>. 
Illustrissimo <abbr>Sig.</abbr> e Padron Colendissimo,
Alla cortese lettera di <abbr>V.</abbr> <abbr>S.</abbr> Illustrissima, scrittami tre mesi fa, 
rendo tarda risposta, essendo stato quasi necessitato a usare tanto 
silenzio da varii accidenti, ed in particolare da una lunga indisposizione, 
<pb n="27"/>
o, per meglio dire, da lunghe e molte indisposizioni; 
le quali, vietandomi tutti gli altri esercizii ed occupazioni, mi 
toglievano principalmente di potere scrivere, sì come anco in 
gran parte me lo levano al presente, pure non tanto rigidamente, 
che io non possa almeno rispondere ad alcuna delle lettere de gli 
amici e padroni, delle quali mi ritrovo non picciol numero, che 
tutte aspettano risposta. Ho anco taciuto su la speranza di potere 
dar qualche satisfazione alla domanda di <abbr>V.</abbr> <abbr>S.</abbr> intorno alle macchie 
solari, sopra il quale argomento ella mi ha mandato quei brevi 
discorsi del finto Apelle; ma la difficoltà della materia e 'l non 
avere io potuto far molte osservazioni continuate mi hanno tenuto 
e tengono ancora sospeso ed irresoluto: ed a me conviene andare 
tanto più cauto e circospetto, nel pronunziare novità alcuna, che 
a molti altri, quanto che le cose osservate di nuovo e lontane da 
i comuni e popolari pareri, le quali, come ben sa <abbr>V.</abbr> <abbr>S.</abbr>, sono 
state tumultuosamente negate ed impugnate, mi mettono in 
necessità di dovere ascondere e tacere qual si voglia nuovo concetto, 
sin che io non ne abbia dimostrazione più che certa e palpabile; 
perché da gl'inimici delle novità, il numero de i quali è 
infinito, ogni errore, ancor che veniale, mi sarebbe ascritto a fallo 
capitalissimo, già che è invalso l'uso che meglio sia errar con 
l'universale, che esser singolare nel rettamente discorrere. Aggiugnesi 
<pb n="28"/>
che io mi contento più presto di esser l'ultimo a produrre 
qualche concetto vero, che prevenir gli altri per dover poi disdirmi 
nelle cose con maggior fretta e con minor considerazione profferite. 
Questi rispetti mi hanno reso lento in risponder alle domande 
di <abbr>V.</abbr> <abbr>S.</abbr> Illustrissima, e tuttavia mi fanno timido in produrre altro 
che qualche proposizion negativa, parendomi di saper più tosto 
quello che le macchie solari non sono, che quello che elleno veramente 
siano, ed essendomi molto più difficile il trovar il vero, 
che 'l convincere il falso. Ma per satisfare almeno in parte al desiderio 
di <abbr>V.</abbr> <abbr>S.</abbr>, anderò considerando quelle cose che mi paiono 
degne di esser avvertite nelle tre lettere del finto Apelle, già che 
ella così comanda, e che in quelle si contiene ciò che sin qui è 
stato immaginato per definire circa l'essenza il luogo ed il movimento 
di esse macchie. 
E prima, che esse siano cose reali, e non semplici apparenze 
o illusioni dell'occhio o de i cristalli, non ha dubbio alcuno, come 
ben dimostra l'amico di <abbr>V.</abbr> <abbr>S.</abbr> nella prima lettera; ed io le ho 
osservate da <num>18</num> mesi in qua, avendole fatte vedere a diversi miei 
intrinseci, e pur l'anno passato, appunto in questi tempi, le feci 
osservare in Roma a molti prelati ed altri signori. È vero ancora, 
che non restano fisse nel corpo solare, ma appariscono muoversi 
in relazion di esso, ed anco di movimenti regolati, come il medesimo 
autore ha notato nella medesima lettera. È ben vero che a 
me pare che il moto sia verso le parti contrarie a quelle che 
<pb n="29"/>
l'Apelle asserisce, cioè da occidente verso oriente, declinando da 
mezzogiorno in settentrione, e non da oriente verso occidente e da 
borea verso mezzogiorno; il che anco nell'osservazioni descritte 
da lui medesimo, le quali in questo confrontano con le mie e con 
quante io ne ho vedute di altri, assai chiaramente si scorge: dove 
si veggon le macchie osservate nel tramontar del Sole mutarsi di 
sera in sera, descendendo dalle parti superiori del Sole verso le 
inferiori; e quelle della mattina ascendendo dalle inferiori verso 
le superiori, scoprendosi nel primo apparire nelle parti più australi 
del corpo solare, ed occultandosi o separandosi da quello 
nelle parti più boreali, descrivendo in somma nella faccia del Sole 
linee per quel verso appunto che fariano Venere o Mercurio, 
quando nel passar sotto 'l Sole s'interponessero tra quello e 
l'occhio nostro. Il movimento, dunque, delle macchie rispetto al 
Sole appar simile a quello di Venere e di Mercurio e de gli altri 
pianeti ancora intorno al medesimo Sole, il qual moto è da ponente 
a levante, e per l'obliquità dell'orizonte ci sembra declinare da 
mezzogiorno in settentrione. Se Apelle non supponesse che le 
macchie girassero intorno al Sole, ma che solamente gli passassero 
sotto, è vero che il moto loro doveria chiamarsi da levante 
a ponente; ma supponendo che quelle gli descrivino intorno 
cerchii, e che ora gli siano superiori ora inferiori, tali revoluzioni 
devono chiamarsi fatte da occidente verso oriente, perché per tal 
verso si muovono quando sono nella parte superiore de i loro 
cerchi. 
Stabilito che ha l'autore, che le macchie vedute non sono illusioni 
dell'occhiale o difetti dell'occhio, cerca di determinare in 
universale qualche cosa circa il luogo loro, mostrando che non 
sono né in aria né nel corpo solare. Quanto al primo, la mancanza 
di parallasse notabile mostra di concluder necessariamente, le 
macchie non esser nell'aria, cioè vicine alla Terra, dentro a quello 
spazio che comunemente si assegna all'elemento dell'aria. Ma che 
le non possin esser nel corpo solare, non mi par con intera necessità 
dimostrato; perché il dire, come egli mette nella prima ragione, 
non esser credibile che nel corpo solare siano macchie oscure, 
essendo egli lucidissimo. non conclude: perché in tanto doviamo 
<pb n="30"/>
noi dargli titolo di purissimo e lucidissimo, in quanto non sono 
in lui state vedute tenebre o impurità alcuna; ma quando ci si 
mostrasse in parte impuro e macchiato, perché non doveremmo 
noi chiamarlo e macolato e non puro? I nomi e gli attributi si 
devono accomodare all'essenza delle cose, e non l'essenza a i 
nomi; perché prima furon le cose, e poi i nomi. La seconda 
ragione concluderebbe necessariamente, quando tali macchie fussero 
permanenti ed immutabili; ma di questa parlerò più di sotto. 
Quello che in questo luogo vien detto da Apelle, cioè che le 
macchie apparenti nel Sole siano molto più negre di quelle che 
mai si siano vedute nella Luna, credo che assolutamente sia falso; 
anzi stimo che le macchie vedute nel Sole siano non solamente 
meno oscure delle macchie tenebrose che nella Luna si scorgono, 
ma che le siano non meno lucide delle più luminose parti della 
Luna, quand'anche il Sole più direttamente l'illustra: e la ragione 
che a ciò creder m'induce, è tale. Venere nel suo esorto vespertino, 
ancor che ella sia di così gran splendor ripiena, non si scorge se 
non poi che è per molti gradi lontana dal Sole, e massime se 
amendue saranno elevati dall'orizonte; e ciò avviene per esser le 
parti dell'etere, circonfuse intorno al Sole, non meno risplendenti 
dell'istessa Venere: dal che si può arguire, che se noi potessimo 
por la Luna accanto al Sole, splendida dell'istessa luce che ella 
ha nel plenilunio, ella veramente resterebbe invisibile, come quella 
che verria collocata in un campo non meno splendente e chiaro 
della sua propria faccia. Ora pongasi mente, quando col telescopio, 
cioè con l'occhiale, rimiriamo il lucidissimo disco solare, 
quanto e quanto egli ci appar più splendido del campo che lo 
circonda; ed, in oltre, paragoniamo la negrezza delle macchie 
solari sì con la luce dell'istesso Sole come con l'oscurità dell'ambiente 
contiguo: e troveremo, per l'uno e per l'altro paragone, 
non esser le macchie del Sole più oscure del campo circonfuso. 
Se dunque l'oscurità delle macchie solari non è maggior di quella 
del campo che circonda il medesimo Sole, e se, di più, lo splendor 
della Luna resterebbe impercettibile nella chiarezza del medesimo 
ambiente, adunque per necessaria consequenza si conclude, le 
macchie solari non esser punto men chiare delle parti più splendide 
<pb n="31"/>
della Luna, ben che, situate nel fulgidissimo campo del disco 
solare, ci si mostrino tenebrose e nere: e se esse non cedono di 
chiarezza alle più luminose parti della Luna, quali saranno elleno 
in comparazione delle più oscure macchie di essa Luna? e massime 
se noi volessimo intender delle macchie tenebrose cagionate 
dalle proiezzioni dell'ombre delle montuosità lunari, le quali 
in comparazione delle parti illuminate non sono manco nere che 
l'inchiostro rispetto a questa carta. E questo voglio che sia detto 
non tanto per contradire ad Apelle, quanto per mostrare come 
non è necessario por la materia di esse macchie molto opaca e 
densa, quale si deve ragionevolmente stimare che sia quella della 
Luna e de gli altri pianeti; ma una densità ed opacità simile a 
quella di una nugola è bastante, nell'interporsi tra 'l Sole e noi, 
a far una tale oscurità e negrezza. 
Quanto poi a quello che l'Apelle in questo luogo accenna e che 
più diffusamente tratta nella seconda epistola, cioè di poter con 
quella strada venir in certezza se Venere e Mercurio faccino le 
loro revoluzioni sotto o pur intorno al Sole, io mi sono alquanto 
maravigliato che non gli sia pervenuto all'orecchie, o, se pur gli 
è pervenuto, che ei non abbia fatto capitale del mezzo esquisitissimo, 
sensato e che frequentemente potrà usarsi, scoperto da 
me quasi due anni sono, e communicato a tanti che ormai è fatto 
notorio: e questo è, che Venere va mutando le figure nell'istesso 
modo che la Luna, ed in questi tempi potrà Apelle osservarla 
col telescopio, e la vedrà di figura perfetta circolare e molto piccola, 
se bene assai minore si vedeva nel suo esorto vespertino; 
potrà poi seguitare di osservarla, e la vedrà, intorno alla sua massima 
digressione, in figura di mezzo cerchio; dalla qual figura 
ella passerà alla forma falcata, assottigliandosi pian piano secondo 
che ella si anderà avvicinando al Sole; intorno alla cui congiunzione 
si vedrà così sottile come la Luna di due o tre giorni, e 
la grandezza del suo visibil cerchio sarà in guisa accresciuta, che 
ben si conoscerà l'apparente suo diametro nell'esorto vespertino 
esser meno che la sesta parte di quello che si mostrerà nell'occultazione 
vespertina o esorto mattutino, ed in consequenza il suo 
disco apparir quasi <num>40</num> volte maggiore in questa positura che in
<pb n="32"/>
quella: le quali cose non lascieranno luogo ad alcuno di dubitare 
qual sia la revoluzione di Venere, ma con assoluta necessità conchiuderanno, 
conforme alle posizioni de i Pitagorici e del Copernico, 
il suo rivolgimento esser intorno al Sole, intorno al quale, 
come centro delle lor revoluzioni, si raggirano tutti gli altri 
pianeti. Non occorre, dunque, aspettar congiunzioni corporali per 
accertarsi di così manifesta conclusione, né produr ragioni soggette 
a qualche risposta, ben che debole, per guadagnarsi l'assenso 
di quelli la cui filosofia viene stranamente perturbata da questa 
nuova costituzion dell'universo; perché loro, quand'altro non gli 
stringesse, diranno che Venere o risplenda per sé stessa, o sia di 
sustanza penetrabile da i raggi solari, sì che ella venga illustrata 
non solamente secondo la superficie, ma secondo tutta la profondità 
ancora; e tanto più animosamente potranno farsi scudo di 
questa risposta, quanto non sono mancati filosofi e matematici 
che hanno creduto così (e questo sia detto con pace d'Apelle, 
che scrive altramente), ed al Copernico medesimo convien ammettere 
come possibile, anzi pur come necessaria, una delle dette 
posizioni, non avendo egli potuto render ragione in qual guisa 
Venere, quando è sotto 'l Sole, non si mostri cornicolata: e veramente 
altro non poteva dirsi avanti che il telescopio venisse a 
farci vedere come ella è veramente per sé stessa tenebrosa come 
la Luna, e che come quella va mutando figure. Ma io, oltre 
a ciò, posso muover gran dubbio nell'inquisizione d'Apelle, mentre 
egli, nella congiunzione presa da lui, cerca di veder Venere 
nel disco del Sole, supponendo che veder vi si dovrebbe in guisa 
d'una macchia assai maggiore d'alcuna delle vedute, essendo il 
suo visibil diametro minuti tre, ed in consequenza la sua superficie 
più di una delle centotrenta parti di quella del Sole: ma 
ciò, con sua pace, non è vero, ed il visibil diametro di Venere 
non era allora né anco la sesta parte di un minuto, e la sua superficie 
era minore di una delle quarantamila parti della superficie 
del Sole, sì come io so per sensata esperienza ed a suo tempo farò 
manifesto ad ogn'uno. Vegga dunque <abbr>V.</abbr> <abbr>S.</abbr> gran campo che si 
lascerebbe a coloro che volessero pur con Tolomeo ritener Venere 
<pb n="33"/>
sotto il Sole, i quali potrebbon dire che in vano si cercasse 
di veder un sì picciol neo nell'immensa e lucidissima faccia di 
quello. E finalmente aggiungo, che tale esperienza non convincerà 
necessariamente quelli che negassero la revoluzione di Venere 
intorno al Sole, perché potrebbon sempre ritirarsi a dire che ella 
fosse superior al Sole, fortificandosi appresso con l'autorità di 
Aristotele che tale la stimò. Non basta, dunque, che Apelle mostri 
che Venere nelle corporali congiunzioni mattutine non passa sotto 
'l Sole, se egli non mostrasse ancora come nelle congiunzioni 
vespertine ella gli passasse sotto: ma tali congiunzioni vespertine, 
che siano però corporali, si fanno rarissime volte, ed a noi non 
succederà il poterne vedere: adunque l'argomento d'Apelle è manchevole 
per concluder il suo intento. 
Vengo ora alla terza lettera, nella quale Apelle più risolutamente 
determina del luogo, del movimento e della sustanza di queste 
macchie, concludendo che siano stelle, le quali, poco lontane dal 
corpo solare, intorno se gli vadino volgendo alla guisa di Mercurio 
e di Venere. 
Per determinar del luogo comincia a dimostrar, quelle non 
esser nell'istesso corpo del Sole, il quale col rivolgersi in sé stesso 
ce le rappresenti mobili; perché, passando il veduto emisfero in 
giorni quindici, doveriano ogni mese ritornar l'istesse, il che non 
succede. 
L'argomento sarebbe concludente, tuttavolta che prima constasse 
che tali macchie fussero permanenti, cioè che non si producessero 
di nuovo, ed anco si cancellassero e svanissero; ma chi 
dirà che altre si fanno ed altre si disfanno, potrà anco sostenere 
che il Sole, rivolgendosi in sé stesso, le porti seco senza necessità 
di rimostrarci mai le medesime, o nel medesimo ordine disposte, 
o delle medesime forme figurate. Ora, il provar che elle sian 
permanenti, l'ho per cosa difficile, anzi impossibile ed a cui il 
senso repugni; ed il medesimo Apelle ne averà vedute alcune 
<pb n="34"/>
mostrarsi, nel primo apparir, lontane dalla circonferenza del Sole, 
ed altre svanire e perdersi prima che finischino di traversare il 
Sole, perché io ancora di tali ne ho osservate molte. Non però 
affermo o nego che le siano nel Sole, ma solamente dico non 
esser a sufficienza stato dimostrato che le non vi siino. 
Nel resto poi, che l'autore soggiugne per dimostrare che le non 
sono in aria o in alcun de gli orbi inferiori al Sole, mi par di scorgervi 
qualche confusione, ed in un certo modo incostanza, ripigliand'ei, 
pur come vero, l'antico e comune sistema di Tolomeo, 
della cui falsità ei medesimo poco avanti ha mostrato di essersi 
accorto, mentre che ha concluso che Venere non ha altramente 
la sua sfera inferiore al Sole, ma che intorno a quello si raggira, 
essendo ora di sopra ed ora di sotto, ed affermato l'istesso di 
Mercurio, le cui digressioni, essendo assai minori di quelle di 
Venere, necessitano a porlo più propinquo al Sole; tuttavia in 
questo luogo, quasi rifiutando quella che egli ha poco fa creduta, 
e che in effetto è, verissima costituzione, introduce la falsa, 
facendo alla Luna succeder Mercurio, ed a lui Venere. Volsi 
scusar questo poco di contradizione con dir che egli non avesse 
fatto stima di nominar, dopo la Luna, prima Mercurio che Venere, 
o questa che quello, come che poco importasse il registrargli preposteramente 
in parole, pur che in fatto si ritenessero nella vera 
disposizione: ma il vedergli poi provar per via della parallasse 
che le macchie solari non sono nella sfera di Mercurio, e soggiugner 
che tal mezzo non sarebbe per avventura efficace in Venere 
per la piccolezza della parallasse simile a quella del Sole, rende 
nulla la mia scusa, perché Venere averà delle parallassi maggiori 
assai che quelle di Mercurio e del Sole. 
Parmi per tanto di scorgere che Apelle, come d'ingegno libero 
e non servile, e capacissimo delle vere dottrine, cominci, mosso 
dalla forza di tante novità, a dar orecchio ed assenso alla vera e 
buona filosofia, e massime in questa parte che concerne alla costituzione 
dell'universo, ma che non possa ancora staccarsi totalmente 
dalle già impresse fantasie, alle quali torna pur talora l'intelletto 
abituato dal lungo uso a prestar l'assenso: il che si scorge 
altresì, pur in questo medesimo luogo, mentre egli cerca di dimostrare 
che le macchie non sono in alcun de gli orbi della Luna di 
Venere o di Mercurio, dove ei va ritenendo come veri e reali e 
realmente tra loro distinti e mobili quelli eccentrici totalmente o 
<pb n="35"/>
in parte, quei deferenti, equanti, epicicli <abbr>etc.</abbr>, posti da i puri 
astronomi per facilitar i lor calcoli, ma non già da ritenersi per 
tali da gli astronomi filosofi, li quali, oltre alla cura del salvar in 
qualunque modo l'apparenze, cercano d'investigare, come problema 
massimo ed ammirando, la vera costituzione dell'universo, 
poi che tal costituzione è, ed è in un modo solo, vero, reale ed 
impossibile ad esser altramente, e per la sua grandezza e nobiltà 
degno d'esser anteposto ad ogn'altra scibil questione da gl'ingegni 
specolativi. Io non nego già i movimenti circolari intorno alla 
Terra e sopra altro centro che quello di lei, né tanpoco gli altri 
moti circolari separati totalmente dalla Terra, cioè che non la 
circondano e riserrano dentro i cerchi loro; perché Marte, Giove 
e Saturno, con i loro appressamenti e discostamenti, mi accertano 
di quelli, e Venere e Mercurio e più i quattro pianeti Medicei 
mi fanno toccar con mano questi, e per consequenza son sicurissimo 
che ci sono moti circolari che descrivono cerchi eccentrici ed epicicli: 
ma che per descriverli tali la natura si serva realmente 
di quella faragine di sfere ed orbi figurati da gli astronomi, 
ciò reputo io così poco necessario a credersi, quanto accomodato 
all'agevolezza de' computi astronomici; e sono d'un parer 
medio tra quegli astronomi li quali ammettono non solo i movimenti 
eccentrici delle stelle, ma gli orbi e le sfere ancora eccentriche, 
le quali le conduchino, e quei filosofi che parimente negano 
e gli orbi e i movimenti ancora intorno ad altro centro che quello 
della Terra. Però, mentre si tratta d'investigar il luogo delle macchie 
solari, avrei desiderato che Apelle non l'avesse scacciate da 
un luogo reale che si trova tra gli immensi spazii ne i quali si 
raggirano i piccioli corpicelli della Luna di Venere e di Mercurio, 
scacciate, dico, in virtù d'una immaginaria supposizione, che tali 
spazii sieno interamente occupati da orbi eccentrici epicicli e 
deferenti, disposti, anzi necessitati, a portar con loro ogn'altro 
corpo che in essi venisse situato, sì ch'ei non potesse per se stesso 
vagare verso niun'altra banda, se non dove con troppo dura catena 
il ciel ambiente gli rapisse: e tanto meno vorrei questo, quanto 
io veggo il medesimo Apelle a canto a canto conceder questo 
stesso che prima avea negato. Avea detto che le macchie non possono 
essere in alcuno de gli orbi della Luna di Venere o di Mercurio, 
<pb n="36"/>
perché se in quelli fossero, seguiterebbono il movimento 
loro: suppone, dunque, che elleno movimento alcuno proprio aver 
non vi potessero: concludendo poi che le siano nell'orbe del Sole, 
ammette che le vi si muovino con revoluzioni proprie; sì che le 
siano potenti a vagar per la solare sfera: ma se mi sarà conceduto 
che le possino muoversi per il cielo del Sole, non doverà essermi 
negato che le possino similmente discorrer per quel di Venere; 
e se mi vien conceduto il muoversi un poco ed il non ubbidire 
interamente al rapimento della sfera continente, io non averò 
per inconveniente il muoversi molto e 'l non ubbidir punto. 
Io non voglio passar un altro poco di scrupolo che mi nasce 
sopra questo medesimo luogo, nel chiuder che fa Apelle la sua 
ultima illazione: dove par ch'ei determini che le macchie siano 
finalmente nel ciel del Sole (ed è ben necessario il porvele, poi 
che, per suo parere, le si raggirano intorno ad esso, ed in cerchi 
molto angusti); soggiugne poi, quelle non poter essere nell'eccentrico 
del Sole, né negli eccentrici <foreign lang="lat">"secundum quid", </foreign> né in altro orbe, 
se altro ve ne fosse. Or qui non posso intendere, in qual modo 
le possino essere nel cielo del Sole ed intorno al corpo solare 
raggirarsi, senza esser in alcun de gli orbi de' quali la sfera del 
Sole vien composta. 
Li tre argomenti che Apelle pone appresso per necessariamente 
convincenti, le macchie muoversi circolarmente intorno al Sole, 
par che abbino ben assai del probabile; non però mancano di 
qualche ragione di dubitare. Quanto al primo, lo scemar la larghezza 
delle macchie vicino al lembo del Sole darebbe segno che 
le fussero stelle, che girandosi in cerchi poco più ampli del corpo 
solare, cominciassero a mostrar la parte illustrata alla guisa della 
Luna o di Venere, onde la parte tenebrosa venisse a diminuirsi. 
Se non che ad alcuni che diligentemente hanno osservato, pare 
che la diminuzione delle tenebre si faccia al contrario di quello 
che bisognerebbe, cioè non nella parte che risguarda verso il centro 
del Sole, ma nell'aversa; ed a me non appare altro, se non che 
le si assottigliano. Quanto al secondo, il dividersi quella, che vicino 
alla circonferenza pareva una macchia sola, in molte, ha questa 
difficoltà, che anco nella parti di mezzo si scorgono grandissime 
mutazioni d'accrescimento, di diminuzione, di accoppiamento e 
di separazione tra esse macchie; ed io porrò appresso alcune mutazioni 
ossenate da me. La differenza poi che si scorge tra la velocità 
<pb n="37"/>
del moto loro circa le parti medie e la tardità nell'estreme, 
presa per il terzo argomento, essendo, come pare, molto notabile, 
parrebbe che arguisse più presto, quelle dover esser nell'istesso 
corpo solare e muoversi al movimento di quello in sé 
stesso, che il raggirarsegli intorno in altri cerchi; perché simil 
differenza di velocità resterebbe quasi impercettibile al semplice 
senso, ogni volta che tali cerchi per qualche notabile spazio, ben 
che non molto grande, si allargassero dalla superficie del Sole, 
come nella medesima figura posta da Apelle si comprende. E qui 
par che nasca in lui un poco di contradizzione a sé stesso: perché 
in questo luogo è necessario porre i cerchi delle conversioni delle 
macchie vicinissimi al globo solare; altramente l'accrescimento 
della velocità del moto, e la separazione ed allontanamento delle 
macchie verso il mezzo del disco, le quali presso alla circonferenza 
mostravano di toccarsi, resterebbono nulli: all'incontro, dall'argomento 
col quale ei poco di sopra provò le macchie non esser 
contigue al Sole, bisogna che necessariamente ei concludesse, i 
detti cerchi esser dal medesimo assai lontani; poi che solamente 
la quinta parte al più della lor circonferenza poteva restar interposta 
tra 'l disco solare e l'occhio nostro, già che, traversando le macchie 
l'emisfero veduto in <num>15</num> giorni, non erano ancora ritornate a comparire 
in due mesi. Bisogna, dunque, diligentemente osservare con 
qual proporzione vada crescendo, e poi diminuendo, la detta velocità 
dal primo apparir di qualche macchia all'ultimo ascondersi; 
perché da tal proporzione si potrà poi arguire, se il movimento 
suo è fatto nella superficie stessa del corpo solare, o pure in 
qualche cerchio da quella separato, posto però che tal mutazione 
di macchie dependa da semplice movimento circolare. 
Restaci da considerar quello che Apelle determina circa l'essenza 
e sustanza di esse macchie: ch'è in somma, che le non siano 
né nugole né comete, ma stelle che vadino raggirandosi intorno 
al Sole. Circa a cotal determinazione, io confesso a <abbr>V.</abbr> <abbr>S.</abbr> non 
aver sin ora tanto di resoluto appresso di me, ch'io m'assicuri 
di stabilire ed affermare conclusione alcuna come certa; essendo 
molto ben sicuro, la sustanza delle macchie poter essere mille 
cose incognite ed inopinabili a noi, e gli accidenti che in esse 
scorgiamo, cioè la figura l'opacità ed il movimento, per esser 
comunissimi, o niuna o poca e molto general cognizione ci possono 
somministrare: onde io non crederei che di biasimo alcuno 
<pb n="38"/>
fosse degno quel filosofo, il qual confessasse di non sapere, e di 
non poter sapere, qual sia la materia delle macchie solari. Ma se 
noi vorremo, con una certa analogia alle materie nostre familiari 
e conosciute, proferir qualche cosa di quello che le sembrino 
di poter essere, io sarei veramente di parere in tutto contrario 
all'Apelle; perché ad esse non mi par che si adatti condizione 
alcuna dell'essenziali che competono alle stelle, ed all'incontro 
non trovo in quelle condizione alcuna, che di simili non 
si vegghino nelle nostre nugole. Il che troveremo discorrendo in 
tal guisa. 
Le macchie solari si producono e si dissolvono in termini più 
e men brevi; si condensano alcune di loro e si distraggono grandemente 
da un giorno all'altro; si mutano di figure, delle quali 
le più sono irregolarissime, e dove più e dove meno oscure; ed 
essendo o nel corpo solare o molto a quello vicine, è necessario 
che siano moli vastissime; sono potenti, per la loro difforme opacità, 
ad impedir più e meno l'illuminazion del Sole; e se ne producono 
talora molte, tal volta poche, ed anco nessuna. Ora, moli 
vastissime ed immense, che in tempi brevi si produchino e si 
dissolvino, e che talora durino più lungo tempo e tal ora meno, 
che si distragghino e si condensino, che facilmente vadino mutandosi 
di figura, che siano in queste parti più dense ed opache, 
ed in quelle meno, altre non si trovano appresso di noi fuori 
che le nugole; anzi, che tutte l'altre materie sono lontanissime 
dalla somma di tali condizioni. E non è dubbio alcuno, che se 
la Terra fosse per sé stessa lucida, e che di fuori non li sopraggiugnesse 
l'illuminazione del Sole, a chi potesse da grandissima 
lontananza risguardarla, ella veramente farebbe simili apparenze: 
perché, secondo che or questa ed or quella provincia fosse dalle 
nugole ingombrata, si mostrerebbe sparsa di macchie oscure, dalle 
quali, secondo la maggior o minor densità delle lor parti, verrebbe 
più o meno impedito lo splendor terrestre; onde esse dove 
più e dove meno oscure apparirebbono; vedrebbonsene or molte, 
or poche, ora allargarsi, ora ristringersi; e se la Terra in sé stessa 
si rivolgesse, quelle ancora il suo moto seguirebbono; e per esser 
di non molta profondità rispetto all'ampiezza secondo la quale 
comunemente elle si distendono, quelle che nel mezzo dell'emisfero 
veduto apparirebbono molto larghe, venendo verso l'estremità 
parrebbono ristringersi: ed in somma accidente alcuno non 
<pb n="39"/>
credo che si scorgesse, che simile non si vegga nelle macchie 
solari. Ma perché la Terra è oscura, e l'illuminazione viene dal 
lume esterno del Sole, se ora potesse da lontanissimo luogo esser 
veduta, non si vedrebbe assolutamente in lei negrezza o macchia 
alcuna cagionata dallo spargimento delle nugole, perché queste 
ancora riceverebbono e refletterebbono il lume del Sole. [...] 
Da queste osservazioni e da altre fatte, e da quelle che potranno 
di giorno in giorno farsi, manifestamente si raccoglie, niuna materia 
esser tra le nostre, che imiti più gli accidenti di tali macchie, 
che le nugole: e le ragioni che Apelle adduce per mostrar che le 
non possin esser tali, mi paiono di pochissima efficacia. Perché 
al dir egli: "Chi porrebbe mai nubi intorno al Sole?", risponderei: 
"Quello che vedesse tali macchie, e che volesse dir qualche verisimile 
della loro essenza; perché non troverà cosa alcuna da noi 
conosciuta che più le rassimigli." All'interrogazione ch'ei fa, 
quant'esse fussero grandi, direi: "Quali noi le veggiamo essere 
in comparazione del Sole; grandi quanto quelle che talvolta occupano 
una gran provincia della Terra"; e se tanto non bastasse, 
direi due, tre, quattro e dieci volte tanto. E finalmente, al terzo 
impossibile ch'ei produce, come esse potessero far tant'ombra, 
risponderei, la lor negrezza esser minore di quella che ci rappresenterebbono 
le nostre nugole più dense, quando tra l'occhio nostro 
ed il Sole fossero interposte: il che si potrà osservare 
benissimo, quando tal volta una delle più oscure nugole ricuopre 
una parte del Sole, e che nella parte scoperta vi sia alcuna delle 
macchie, perché si scorgerà tra la negrezza di questa e di quella 
non piccola differenza, ancor che l'estremità della nugola, che 
traversa il Sole, non possa esser di gran profondità; perloché 
possiamo arguire che una crassissima nugola potrebbe far una 
negrezza molto maggiore di quella delle più scure macchie. Ma 
quando pur ciò non fosse, chi ci vieterebbe il credere e dire, 
alcuna delle nubi solari esser più densa e profonda delle terrene? 
Io non per questo affermo, tali macchie esser nugole della 
medesima sustanza delle nostre, costituite da vapori aquei sollevati 
dalla Terra ed attratti dal Sole; ma solo dico che noi non 
aviamo cognizione di cosa alcuna che più le rassimigli: siano 
poi o vapori, o esalazioni, o nugole, o fumi prodotti dal corpo 
solare, o da quello attratti da altre bande, questo a me è incerto, 
potendo esser mille altre cose impercettibili da noi. 
<pb n="40"/>
Dalle cose dette si può raccòrre, come a queste macchie mal 
convenga il nome di stelle: poi che le stelle, o siano fisse o siano 
erranti, mostrano di mantener sempre la loro figura, e questa 
essere sferica; non si vede che altre si dissolvino ed altre di nuovo 
si produchino, ma sempre si conservano le medesime; ed hanno i 
movimenti loro periodici, li quali dopo alcun determinato tempo 
ritornano: ma queste macchie non si vede che ritornino le medesime, 
anzi all'incontro alcune si veggono dissolvere in faccia del 
Sole; e credo che in vano si aspetti il ritorno di quelle che par 
ad Apelle che possino rivolgersi intorno al Sole in cerchi molto 
angusti. Mancano, dunque, delle principali condizioni che competono 
a quei corpi naturali a i quali noi abbiamo attribuito il 
nome di stelle. Che poi le si debbino chiamare stelle perché son 
corpi opachi, e più densi della sostanza del cielo, e però che 
resistino al Sole, e da quello grandemente venghino illustrate in 
quella parte ch'è percossa da i raggi, e dall'opposta produchino 
ombra molto profonda <abbr>etc.</abbr>, queste son condizioni che competono 
ad ogni sasso, al legno, alle nugole più dense, ed in somma a 
tutti i corpi opachi: ed una palla di marmo resiste per la sua 
opacità al lume del Sole, da quello viene illustrata, come la Luna 
o Venere, e dalla parte opposta produce ombra, tal che per questi 
rispetti potrebbe nominarsi una stella; ma perché gli mancano 
l'altre condizioni più essenziali, delle quali sono altresì spogliate 
le macchie solari, però par che il nome di stella non deva esserli 
attribuito. 
Io non vorrei già, che Apelle annumerasse in questa schiera, 
come egli fa, i compagni di Giove (credo che voglia intender de' 
quattro pianeti Medicei); perché loro si mostrano costantissimi 
come ogn'altra stella, sempre lucidi, eccetto che quando incorrono 
nell'ombra di Giove, perché allora s'eclissano, come la Luna 
in quella della Terra; hanno i lor periodi ordinatissimi e tra di 
loro differenti, e già da me precisamente ritrovati; né si muovono 
in un cerchio solo, come Apelle mostra o d'aver creduto o almeno 
pensato che altri abbino creduto, ma hanno i lor cerchi distinti 
e di grandezze diverse, intorno a Giove come lor centro, le quali 
grandezze ho parimente ritrovate; come anco mi son note le cause 
del quando e perché or l'uno or l'altro di loro declina o verso 
<pb n="41"/>
borea o verso austro in relazione a Giove, e forse potrei aver le 
risposte all'obiezzioni che Apelle accenna cadere in questa materia, 
quando ei l'avesse specificate. Ma che tali pianeti siano più de i 
quattro sin qui osservati, come Apelle dice di tener per certo, 
forse potrebbe esser vero; e l'affermativa così resoluta di persona, 
per quel ch'io stimo, molto intendente, mi fa creder ch'ei ne 
possa aver qualche gran coniettura, della quale io veramente 
manco: e però non ardirei d'affermare cosa alcuna, perché dubiterei 
di non m'aver poi col tempo a disdire. E per questo medesimo 
rispetto non mi risolverei a porre intorno a Saturno altro 
che quello che già osservai e scopersi, cioè due piccole stelle, 
che lo toccano una verso levante e l'altra verso ponente, nelle 
quali non s'è mai per ancora veduta mutazione alcuna, né resolutamente 
è per vedersi per l'avvenire, se non forse qualche stravagantissimo 
accidente, lontano non pur da gli altri movimenti 
cogniti a noi, ma da ogni nostra immaginazione. Ma quella che 
pone Apelle, del mostrarsi Saturno ora oblongo ed or accompagnato 
con due stelle a i fianchi, creda pur <abbr>V.</abbr> <abbr>S.</abbr> ch'è stata imperfezzione 
dello strumento o dell'occhio del riguardante; perché, 
sendo la figura di Saturno così <!-- figura -->, come mostrano alle perfette 
viste i perfetti strumenti, dove manchi tal perfezzione apparisce 
così <!-- figura -->, non si distinguendo perfettamente la separazione 
e figura delle tre stelle. Ma io, che mille volte in diversi tempi 
con eccellente strumento l'ho riguardato, posso assicurarla che 
in esso non si è scorta mutazione alcuna: e la ragione stessa, 
fondata sopra l'esperienze che aviamo di tutti gli altri movimenti 
delle stelle, ci può render certi che parimente non vi sia per essere; 
perché, quando in tali stelle fosse movimento alcuno simile 
a i movimenti delle Medicee o di altre stelle, già doveriano essersi 
separate o totalmente congiunte con la principale stella di Saturno, 
quando anche il movimento loro fosse mille volte più tardo 
di qualsivoglia altro di altra stella che vadia vagando per lo cielo. 
A quello che da Apelle vien posto per ultima conclusione, 
cioè che tali macchie siano più presto stelle erranti che fisse, e 
che tra il Sole e Mercurio e Venere ce ne siano assaissime, delle 
quali quelle sole ci si manifestino che s'interpongono tra il Sole 
e noi; dico, quanto alla prima parte, che non credo che le siano 
né erranti né fisse né stelle, né meno che si muovino intorno al 
Sole in cerchi separati e lontani da quello; e se ad un amico e 
<pb n="42"/>
padrone dovessi dir in confidenza l'opinion mia, direi che le 
macchie solari si producessero e dissolvessero intorno alla superficie 
del Sole, e che a quella fossero contigue, e che il medesimo 
Sole, rivolgendosi in sé stesso in un mese lunare in circa, le portasse 
seco, e forse riconducendone tal volta alcuna di loro di 
più lunga durazione che non è il tempo d'una sua conversione, 
ma tanto mutate di figura e di accompagnature, che non possiamo 
agevolmente riconoscerle: e per quanto sin ora s'estende 
la mia coniettura, ho grande speranza che <abbr>V.</abbr> <abbr>S.</abbr> abbia a vedere 
questo negozio terminato in questo che gli ho accennato. Che poi 
possa essere qualche altro pianeta tra il Sole e Mercurio, il quale 
si vadia movendo intorno al Sole, ed a noi resti invisibile per le 
sue piccole digressioni e solo potesse farcisi sensibile quando 
passasse linearmente sotto il disco solare, ciò non ha appresso di 
me improbabilità alcuna, e parmi egualmente credibile che non 
vene siano e che vene siano: ma non crederei già gran moltitudine, 
perché se fossero in gran numero, ragionevolmente spesso 
se ne doverebbe vedere alcuno sotto il Sole, il che a me sin ora 
non è accaduto, né vi ho veduto altro che di queste macchie; e 
non ha del probabile che tra quelle possa esser passata alcuna sì 
fatta stella, ben che questa ancora fosse per mostrarsi, quant'all'aspetto, 
in forma d'una macchia nera. Non ha, dico, del probabile, 
perché il movimento suo doverebbe apparire uniforme, e 
velocissimo rispetto a quel delle macchie: velocissimo, perché, 
movendosi in cerchio minore di quello di Mercurio, è verisimile, 
secondo l'analogia de i movimenti di tutti gli altri pianeti, che 'l 
suo periodo fosse più breve, ed il suo moto più veloce del moto 
e del periodo di Mercurio; il qual Mercurio nel passar sotto il 
Sole traversa il suo disco in <num>6</num> ore in circa, tal che altro pianeta 
più veloce di moto non gli doverebbe restar congiunto per più 
lungo spazio; se già non si volesse far muovere in un cerchio 
così piccolo, che quasi toccasse il corpo solare, il che par che 
avesse poi troppo del chimerico; ma in cerchi pur che fussero 
di diametro due o tre volte maggior del diametro del Sole, seguirebbe 
quanto ho detto: ora le macchie restano molti giorni congiunte 
col Sole adunque tra loro, o sotto loro spezie, non è credibile 
che passi pianeta alcuno. Il quale, oltre alla velocità, 
doverebbe ancora muoversi quasi uniformemente, sendo però per 
qualche spazio notabile distante dal Sole: perché poca parte 
<pb n="43"/>
del suo cerchio resterebbe sottoposta al Sole, e quella poca, 
diretta e non obliquamente opposta a i raggi dell'occhio nostro; 
per lo che parti eguali di lei sarebbon vedute sotto angoli insensibilmente 
diseguali, cioè quasi eguali, onde il moto in essa apparirebbe 
uniforme: il che non accade nel moto delle macchie, le 
quali velocemente trapassano le parti di mezzo, e quanto più sono 
vicine alla circonferenza, tanto più pigramente caminano. Poche, 
dunque, in numero possono essere verisimilmente le stelle che tra 
il Sole e Mercurio vadano vagando, e meno tra Mercurio e Venere: 
perché, avendo queste necessariamente le lor massime digressioni 
maggiori di quelle di Mercurio, doverebbono, nella guisa di 
Venere e dell'istesso Mercurio, esser visibili, come splendide, e 
massime sendo poco distanti dal Sole e dalla Terra; sì che per 
la poca lontananza da noi e per l'efficace illuminazione del Sole 
vicino si farebbono vedere, mediante la vivezza del lume, quando 
ben fossero piccolissime di mole. 
Io conosco d'aver con gran lunghezza di parole e con poca 
resoluzione soverchiamente tediato <abbr>V.</abbr> <abbr>S.</abbr> Illustrissima. Riconosca 
nella lunghezza il gusto che ho di parlar seco, ed il desiderio di 
obedirla e servirla, pur che le forze me 'l permettessero; e per 
questi rispetti perdoni la troppa loquacità, e gradisca la prontezza 
dell'affetto: la irresoluzione resti scusata per la novità e 
difficoltà della materia, nella quale i vari pensieri e le diverse 
opinioni che per la fantasia sin ora mi son passate, or trovandovi 
assenso or repugnanza e contradizzione, m'hanno reso in guisa 
timido e perplesso, che non ardisco quasi d'aprir bocca per affermar 
cosa nessuna. Non per questo voglio disperarmi ed abbandonar 
l'impresa, anzi voglio sperar che queste novità mi abbino mirabilmente 
a servire per accordar qualche canna di questo grand'organo 
discordato della nostra filosofia; nel qual mi par vedere 
molti organisti affaticarsi in vano per ridurlo al perfetto temperamento, 
e questo perché vanno lasciando e mantenendo discordate 
tre o quattro delle canne principali, alle quali è impossibile 
cosa che l'altre rispondino con perfetta armonia. 
Io desidero, come servitore di <abbr>S.</abbr> <abbr>V.</abbr>, esser a parte dell'amicizia 
che tien con Apelle, stimandolo io persona di sublime ingegno 
ed amator del vero: però la supplico a salutarlo caramente in mio 
nome, facendogl'intendere che fra pochi giorni gli manderò alcune 
osservazioni e disegni delle macchie solari d'assoluta giustezza, 
<pb n="44"/>
sì nelle figure d'esse macchie come ne' siti di giorno in 
giorno variati, senza error d'un minimo capello, fatte con un modo 
esquisitissimo ritrovato da un mio discepolo, le quali potranno 
essergli per avventura di giovamento nel filosofare circa la loro 
essenza. È tempo di finir di noiarla: però, baciandogli con ogni 
riverenza le mani, nella sua buona grazia mi raccomando, e dal 
Signore Dio gli prego somma felicità. 
Dalla Villa delle Selve, li <date value="16120504">4 di Maggio 1612 </date>. 
Di <abbr>V.</abbr> <abbr>S.</abbr> Illustrissima 
Devotissimo Servitore
Galileo Galilei <abbr>L.</abbr>
</p></div1>
<div1 type="epistola">
<head>Lett. VIIIb: SECONDA LETTERA A MARCO VELSERI </head>
<p>
 
<hi rend="italic">(Villa delle Selve, <date value="16121201">I dicernbre1612 </date>).</hi> 
Illustrissimo <abbr>Sig.</abbr> e Padron Colendissimo,
Trovomi a dover rispondere a due gratissime lettere di <abbr>V.</abbr> <abbr>S.</abbr> 
Illustrissima, scritte l'una sotto li <num>28</num> di Settembre, e l'altra li 
<num>5</num> d'Ottobre. Con la prima ricevei i secondi discorsi del finto 
<pb n="45"/>
Apelle, e nell'altra mi avvisa la ricevuta della mia seconda lettera 
in proposito delle macchie solari, la quale io gl'inviai sino 
li <num>23</num> di Agosto: risponderò prima brevemente alla seconda, poi 
verrò alla prima, ponderando un poco più diffusamente alcuni 
particolari contenuti in questa replica di Apelle; già che l'aver 
considerate le sue prime lettere, e l'aver egli vedute le mie considerazioni, 
mi mette in certo modo in obbligo di soggiugnere 
alcune cose concernenti alla mia prima lettera ed alle sue seconde 
scritture. 
Quanto all'ultima di <abbr>V.</abbr> <abbr>S.</abbr>, ho ben sentito con diletto che ella 
in una repentina scorsa abbia trapassate come verisimili ed assai 
probabili le ragioni da me addotte per confermar le conclusioni 
che io prendo a dimostrare; ma il punto sta in quello a che la 
persuaderà la seconda e le altre letture, non essendo impossibile 
che alcuni, ben che di perspicacissimo giudizio, possino talora in 
una prima occhiata ricever per opera di mediocre perfezione quello 
che poi, ricercato più accuratamente, gli riesca di assai minor 
merito, e massime dove una particolare affezione verso l'autore 
ed una concepita opinion buona preoccupino l'affetto indifferente 
ed ignudo: onde io con animo ancor sospeso starò attendendo 
altro suo giudizio, il quale mi servirà per quietarmi, sin 
che, come prudentissimamente dice <abbr>V.</abbr> <abbr>S.</abbr>, ci sortisca, per grazia 
<pb n="64"/>
del vero Sole, puro ed immacolato, apprendere in Lui con tutte 
le altre verità quello che ora, abbagliati e quasi alla cieca, andiamo 
ricercando nell'altro Sole materiale e non puro. 
Ma non però doviamo, per quel che io stimo, distorci totalmente 
dalle contemplazioni delle cose, ancor che lontanissime da 
noi, se già non avessimo prima determinato, esser ottima resoluzione 
il posporre ogni atto specolativo a tutte le altre nostre 
occupazioni. Perché, o noi vogliamo specolando tentar di penetrar 
l'essenza vera ed intrinseca delle sustanze naturali; o noi vogliamo 
contentarci di venir in notizia d'alcune loro affezioni. Il tentar 
l'essenza, l'ho per impresa non meno impossibile e per fatica 
non men vana nelle prossime sustanze elementari che nelle remotissime 
e celesti: e a me pare essere egualmente ignaro della 
sustanza della Terra che della Luna, delle nubi elementari che 
delle macchie del Sole; né veggo che nell'intender queste sostanze 
vicine aviamo altro vantaggio che la copia de' particolari, ma tutti 
egualmente ignoti, per i quali andiamo vagando, trapassando con 
pochissimo o niuno acquisto dall'uno all'altro. E se, domandando 
io qual sia la sustanza delle nugole, mi sarà detto che è un vapore 
umido, io di nuovo desidererò sapere che cosa sia il vapore; mi 
sarà per avventura insegnato, esser acqua, per, virtù del caldo 
attenuata, ed in quello resoluta; ma io, egualmente dubbioso di 
ciò che sia l'acqua, ricercandolo, intenderò finalmente, esser quel 
corpo fluido che scorre per i fiumi e che noi continuamente maneggiamo 
e trattiamo: ma tal notizia dell'acqua è solamente più 
vicina e dependente da più sensi, ma non più intrinseca di quella 
che io avevo per avanti delle nugole. E nell'istesso modo non più 
intendo della vera essenza della terra o del fuoco, che della Luna 
o del Sole; e questa e quella cognizione che ci vien riservata da 
intendersi nello stato di beatitudine, e non prima. Ma se vorremo 
fermarci nell'appressione di alcune affezioni, non mi par 
che sia da desperar di poter conseguirle anco ne i corpi lontanissimi 
da noi, non meno che ne i prossimi, anzi tal una per aventura 
più esattamente in quelli che in questi. E chi non intende 
meglio i periodi de i movimenti de i pianeti, che quelli dell'acque 
<pb n="65"/>
di diversi mari? chi non sa che molto prima e più speditamente 
fu compresa la figura sferica nel corpo lunare che nel terrestre? 
e non è egli ancora controverso se l'istessa Terra resti immobile 
o pur vadia vagando, mentre che noi siamo certissimi de i movimenti 
di non poche stelle? Voglio per tanto inferire, che se bene 
indarno si tenterebbe l'investigazione della sustanza delle macchie 
solari, non resta però che alcune loro affezioni, come il luogo, il 
moto, la figura, la grandezza, l'opacità, la mutabilità, la produzione 
ed il dissolvimento, non possino da noi esser apprese, ed 
esserci poi mezi a poter meglio filosofare intorno ad altre più 
controverse condizioni delle sustanze naturali; le quali poi finalmente 
sollevandoci all'ultimo scopo delle nostre fatiche, cioè all'amore 
del divino Artefice, ci conservino la speranza di poter 
apprender in Lui, fonte di luce e di verità, ogn'altro vero. 
Il debito del ringraziare resta in me con molti altri obblighi 
che tengo a <abbr>V.</abbr> <abbr>S.</abbr> Illustrissima; perché, se averò investigato qualche 
proposizion vera, sarà stato frutto de i comandamenti suoi, e i 
medesimi diranno mia scusa quando non mi succeda il conseguir 
l'intero d'impresa nuova e tanto difficile. 
Circa a quello che ella m'accenna del pensiero dell'Eccellentissimo 
<abbr>Sig.</abbr> Federico Cesi Principe, è ben vero che io mandai 
a <abbr>S.</abbr> <abbr>E.</abbr> copia delle due lettere solari, ma non con intenzione che 
fossero pubblicate con le stampe, ché in tal caso vi arei applicato 
studio e diligenza maggiore; perché, se ben l'assenso e l'applauso 
di <abbr>V.</abbr> <abbr>S.</abbr> sola è da me desiderato e stimato egualmente come di 
tutto 'l mondo insieme, tuttavia tal indulto mi prometto dalla 
benignità sua e dalla cortese propensione del suo genio verso me 
e le cose mie, quale prometter non mi devo dalle scrupolose inquisizioni 
e severe censure di molti altri. Ed alcune cose mi restano 
ancora non ben digeste, né determinate a modo mio; delle quali 
una principale è l'incidenza delle macchie sopra luoghi particolari 
della solar superficie, e non altrove: perché, rappresentandocisi 
i prgressi di tutte le macchie sotto specie di linee rette (argomento 
<pb n="66"/>
necessario, l'asse di tali conversioni esser eretto al piano che passa 
per i centri del Sole e della Terra, il quale è il solo cerchio dell'eclittica), 
resta, per mio parere, degno di gran considerazione, 
onde avvenga che le caschino solamente dentro ad una zona 
che per larghezza non si allontana più di <num>29</num> o <num>30</num> gradi di qua 
e di là dal cerchio massimo di tal conversione, sì che appena 
delle mille una trasgredisca, e ben di poco, tali confini; imitando 
in ciò le leggi de i pianeti, alli quali vengono da simili intervalli 
limitate le digressioni dal cerchio massimo della conversion 
diurna. Questo e qualche altro rispetto mi fanno ritardar il 
pubblicar in più diffuso trattato questa materia. Con tutto ciò 
il <abbr>Sig.</abbr> Principe può disporre ed è padrone assoluto delle cose 
mie; l'esser poi io sicuro del purgatissimo suo giudizio e del 
zelo che egli ha della reputazion mia, mi assicura, col lasciarle 
egli vedere, di averle stimate degne della luce. 
Quanto ad Apelle, a me ancora dispiace che e' non abbia veduta 
la mia seconda lettera avanti la pubblicazione della sua Più Accurata 
Disquisizione, e che la mia ambiguità e pigrizia nello scrivere 
non abbia potuto tener dietro alla sua resoluzione e prontezza: 
ben è vero che buona causa della dilazione n'è stato l'esser 
trattenute le mie lettere più d'un mese in Venezia, dalla troppa 
stima che di esse fece l'Illustrissimo <abbr>Sig.</abbr> <abbr>Gio.</abbr> Francesco Sagredo, 
volendo che ne restasse copia in quella città, dove a me 
pareva d'essere a bastanza onorato da una semplice sua lettura; 
il che per la moltitudine delle figure ricercò assai tempo. Dispiacemi 
ancora della difficoltà che apporta ad Apelle l'aver io scritto 
nella nostra favella fiorentina; il che ho fatto per diversi rispetti, 
uno de i quali è il non volere in certo modo abusare la ricchezza 
e perfezion di tal lingua, bastevole a trattare e spiegar e' concetti 
di tutte le facoltadi; e però dalle nostre Accademie e da 
tutta la città vien gradito lo scrivere più in questo che in altro 
idioma. Ma in oltre ci ho auto un altro mio particolar interesse, 
<pb n="67"/>
ed è  il non privarmi delle risposte di <abbr>V.</abbr> <abbr>S.</abbr> in tal lingua, vedute 
da me e da gli amici miei con molto maggior diletto e meraviglia 
che se fossero scritte del più purgato stile latino; e parci, nel 
leggere lettere di locuzione tanto propria, che Firenze estenda i 
suoi confini, anzi il recinto delle sue mura, sino in Augusta. 
Quello che <abbr>V.</abbr> <abbr>S.</abbr> mi scrive essergli intervenuto nel leggere il 
mio trattato Delle cose che stanno su l'acqua, cioè che quelli che 
da principio gli parvero paradossi, in ultimo gli riuscirono conclusioni 
vere e manifestamente dimostrate, sappia che è accaduto 
qua a molti, reputati per altri lor giudizii persone di gusto perfetto 
e saldo discorso. Restano solamente in contradizzione alcuni 
severi difensori di ogni minuzia peripatetica, li quali, per quel 
che io posso comprendere, educati e nutriti sin dalla prima infanzia 
de i lor studii in questa opinione, che il filosofare non sia 
né possa esser altro che un far gran pratica sopra i testi di Aristotele, 
sì che prontamente ed in gran numero si possino da diversi 
luoghi raccòrre ed accozzare per le prove di qualunque proposto 
problema, non vogliono mai sollevar gli occhi da quelle carte, 
quasi che questo gran libro del mondo non fosse scritto dalla 
natura per esser letto da altri che da Aristotele, e che gli occhi 
suoi avessero a vedere per tutta la sua posterità. Questi, che si 
sottopongono a così strette leggi, mi fanno sovvenire di certi 
obblighi a i quali tal volta per ischerzo si astringono capricciosi 
pittori, di voler rappresentare un volto umano o altra figura con 
l'accozzamento ora de' soli strumenti dell'agricoltura, ora de' 
frutti solamente o de i fiori di questa o di quella stagione: le 
quali bizzarrie, sin che vengono proposte per ischerzo, son belle 
e piacevoli, e mostrano maggior perspicacità in questo artefice 
che in quello, secondo che egli averà saputo più acconciamente 
elegger ed applicar questa cosa o quella alla parte imitata; ma se 
alcuno, per aver forse consumati tutti i suoi studii in simil foggia 
di dipignere, volesse poi universalmente concludere, ogni altra 
maniera d'imitare esser imperfetta e biasimevole, certo che 'l 
Cigoli e gli altri pittori illustri si riderebbono di lui. Di questi 
che mi son contrarii di opinione, alcuni hanno scritto ed altri 
<pb n="68"/>
tanno scrivendo; in pubblico non si è veduto sin ora altro che 
due scritture, una di Accademico Incognito, e l'altra di un lettor 
di lingua greca nello Studio di Pisa, ed amendue le invio con 
la presente a <abbr>V.</abbr> <abbr>S.</abbr> Gli amici miei son di parere, ed io da loro 
non discordo, che non comparendo opposizioni più salde, non 
sia bisogno di risponder altro; e stimano che per quietar questi 
che restano ancora inquieti, ogn'altra fatica sarebbe vana, non 
men che superflua per i già persuasi; ed io devo stimar le mie 
conclusioni vere e le ragioni valide, poi che, senza perder l'assenso 
di alcuno di quei che sin da principio sentivano,meco, ho guadagnato 
quel di molti che erano di contrario parere. Però staremo 
attendendo il resto, e poi si risolverà quello che parrà più a proposito. 
Vengo ora all'altra lettera di <abbr>V.</abbr> <abbr>S.</abbr> Illustrissima, condolendomi 
sopra modo che la pertinacia della sua infermità conturbi, con 
l'afflizione di <abbr>V.</abbr> <abbr>S.</abbr>, la quiete di tanti suoi amici e servidori, e di 
me sopra tutti gli altri, travagliato altresì da più mie indisposizioni 
familiari, le quali, con l'impedirmi quasi continuamente 
tutti gli esercizii, mi tengono ricordato quanto, rispetto alla velocità 
de gli anni, sarebbe necessario lo stare in esercizio continuo 
a chi volesse lasciar qualche vestigio di esser passato per questo 
mondo. Or, qualunque si sia il corso della nostra vita, doviamo 
riceverlo per sommo dono dalla mano di Dio, nella quale era 
riposto il non ci far nulla; anzi non pur doviamo riceverlo in grado 
ma infinitamente ringraziar la sua bontà, la quale con tali mezzi 
ci stacca dal soverchio amore delle cose terrene e ci solleva a 
quello delle celesti e divine. 
Le scuse dell'esser breve nello scrivere sono superflue appresso 
di me, che sempre sono per appagarmi nell'intender solamente 
che ella mi continui la sua buona grazia: dovrei ben io scusar 
la mia prolissità, o, per meglio dire, pregar lei a scusarla, e lo 
<pb n="69"/>
farei quando io dubitassi delle scuse che io mi prometto dalla sua 
cortesia. 
Ricevei con la lettera di <abbr>V.</abbr> <abbr>S.</abbr> la seconda scrittura del finto 
Apelle, e mi messi a leggerla con gran curiosità, mosso sì dal 
nome dell'autore, come dalla qualità del titolo, il quale promette 
una più accurata disquisizione non solo intorno alle macchie solari, 
ma ancora intorno a i pianeti Medicei. E perché il termine relativo 
di "disquisizione più accurata" non può non riferirsi all'altre 
disquisizioni fatte intorno alla medesima materia, non si può 
dubitare che ei non abbia riguardo ancora al mio Avviso Sidereo, 
che pure è in <foreign lang="lat"><hi rend="italic">rerum natura</hi> </foreign> e non viene eccettuato da Apelle: 
onde io entrai in speranza d'esser per trovar resoluto tutto quest'argomento, 
del quale non potei toccarne, in detto mio Avviso, altro 
che i primi abbozzamenti. Oltre alle cose promesse nel titolo, vi 
ho trovato l'osservazion di Venere più diffusamente esplicata che 
nelle prime lettere, e di più alcuni particolari intorno alla Luna: 
nelle quali tutte materie scorgo molte opinioni di Apelle contrarie 
alle mie, e varie ragioni e risposte implicite alle cose prodotte 
da me nella prima lettera che scrissi a <abbr>V.</abbr> <abbr>S.</abbr>; le quali, per 
la stima che io fo dell'autore, non conviene che io trapassi o dissimuli, 
perché, non avendo dinanzi tavola che m'asconda e possa 
impedirmi la vista di chi passa innanzi e indietro, convien che 
per termine io gli saluti almeno. E perché tutto il progresso di 
queste differenze si e sin qui trattato innanzi a <abbr>V.</abbr> <abbr>S.</abbr> Illustrissima, 
di nuovo costituendomivi produrrò, più brevemente che potrò, 
quanto mi occorre in questo proposito. E seguendo l'ordine tenuto 
da Apelle, considero l'ultimo scopo della sua prima parte, che è 
di dimostrare come la circolazion di Venere è intorno al Sole, e 
non in altra guisa; e fonda tutta la sua dimostrazione, come anco 
fece nella prima scrittura, sopra la congiunzione mattutina di 
essa stella col Sole, occorsa circa li <date value="16111202">II di Dicembre 1611 </date>, aggiugnendoci 
adesso una investigazione della quantità del suo moto 
sotto 'l disco solare, raccolta con calcoli e dimostrazioni geometriche. 
E qui mi nascono due scrupoli: l'uno intorno alla maniera 
del maneggiare tali demostrazioni, non interamente da sodisfare 
a perfetto matematico; e l'altro circa l'utilità che apporta tal 
apparato e progresso all'intenzion primaria dell'autore. 
Quanto alla maniera del dimostrare, trapasso che qualche astronomo 
più scrupoloso di me potrebbe risentirsi nel veder trattar 
<pb n="70"/>
archi di cerchi come se fossero linee rette, sottoponendogli a gli 
stessi sintomi: ma io non ne voglio tener conto, perché nel caso 
nostro particolare non cascano in uso archi così grandi, che 
terror nel computo riesca poi di soverchio notabile. 
Ma ammessa anco per esquisita tutta la dimostrazione di 
Apelle, io non però posso ancora penetrar interamente quello che 
egli abbia, in virtù di essa, preteso di ottenere da chi volesse 
persistere in negare la conversione di Venere intorno al Sole: 
perché, o gli avversarii ammetteranno per giusti i calcoli del 
Magini, o gli averanno per dubbii e fallaci; se gli hanno per 
dubbii, la fatica d'Apelle resta come inefficace, non dimostrando 
ella che Venere veramente venisse alla corporal congiunzione; ma 
se gli concedono per veri, non era necessario altro computo, 
bastando la sola differenza de i movimenti del Sole e della stella, 
insieme con la sua latitudine, presa dall'istesse Efemeridi, a 
intender come tal congiunzione doveva necessariamente durar 
tante ore, che molte e molte volte si poteva replicar l'osservazione. 
Né meno era necessario il far triplicato esame sopra 'l principio 
mezo e fine del congresso, essendo notissimo che i calcoli sono 
aggiustati al mezo della congiunzione; li quali quando ammettessero 
errore, non però verrebbono necessariamente emendati dal 
referirgli al principio o al fine del congresso, non constando ragion 
alcuna per la quale s'intenda non esser possibile in un calcolo 
d'una congiunzione errar di maggior tempo di quello della durazione 
<pb n="71"/>
del congresso. Ma io non credo che i contradittori ricorressero 
al negar la giustezza de i computi astronomici, e massime 
avendo refugii più sicuri, quali sono quelli che io proposi nella 
prima lettera. E sì come a i molto periti nella scienza astronomica 
bastava l'aver inteso quanto scrive il Copernico nelle sue Revoluzioni 
per accertarsi del rivolgimento di Venere intorno al Sole 
e della verità del resto del suo sistema, così per quelli che intendono 
solamente sotto la mediocrità faceva di bisogno rimuovere le 
da me sopradette ritirate; delle quali io non veggo che Apelle 
abbia toccate se non due, e quelle anco mi par che non restino 
totalmente atterrate. 
Io dissi nella prima lettera, che gli avversarii potrebbono ritirarsi 
a dire, che Venere o non si vegga sotto 'l Sole per la sua 
piccolezza, o vero perché sia lucida per sé stessa, o vero perché 
ella sia sempre superiore al Sole. 
Quello che Apelle produce per levar la prima fuga a i contradittori, 
non basta: perché loro primieramente negheranno che 
l'ombra di Venere sotto 'l Sole deva apparir così grande come 
la luce della medesima fuori del Sole ma vicina a quello, perché 
l'irradiazione ascitizia rappresenta la stella assai maggiore del 
vero; il che è manifesto nella istessa Venere, la quale quando è 
sottilmente falcata, ed in conseguenza per pochi gradi separata 
dal Sole, si mostra in ogni modo, alla vista naturale, rotonda come 
l'altre stelle, ascondendo la sua figura tra l'irradiazione del suo 
splendore, per lo che non si può dubitare che ella ci si mostri 
assai maggiore che se fosse priva di lume; ed all'incontro, costituita 
sotto 'l lucidissimo disco del Sole, non è dubbio che il suo 
corpicello tenebroso verrebbe diminuito non poco (dico quanto 
all'apparenza) dall'ingombramento del fulgor del Sole: e però resta 
molto fallace il concluder che ella fussi per apparir eguale alle 
macchie di mediocre grandezza. E chi sa che tali macchie, per 
doverci apparire nel campo splendido del Sole, non sieno molto 
maggiori di quello che mostrano? Anzi che pur di ciò può esser 
ottimo testimonio a sé stesso il medesimo Apelle, riducendosi in 
mente quello che scrisse nella terza delle prime lettere, al secondo 
corollario, cioè: <foreign lang="lat">"maculas satis magnas esse; alias Sol magnitudine 
<pb n="72"/>
sua illas irradiando penitus absorberet": </foreign> e l'istesso conviene 
affermar del corpo di Venere. Doppiamente, adunque, si 
può errare nell'agguagliar la grandezza di Venere luminosa a 
quella delle macchie oscure, poi che quanto questa vien apparentemente 
diminuita dal vero, mediante lo splendor del Sole, 
tanto quella vien ingrandita. 
Né con maggior efficacia conclude quel che Apelle soggiugne in 
questo medesimo luogo, per mantenere pur Venere incomparabilmente 
maggiore di quello che è e che io accennai nella prima lettera: 
e contro a quello che ci mostra il senso e l'esperienza, in 
vano si produce l'autorità d'uomini per altro grandissimi, li quali 
veramente s'ingannarono nell'assegnar il diametro visuale di Venere 
subdecuplo a quel del Sole; ma sono in parte degni di scusa, 
ed in parte no. Gli scusa in parte il mancamento del telescopio, 
venuto ad apportar agumento non piccolo alle scienze astronomiche; 
ma due particolari lasciano da desiderar qualche cosa nella 
diligenza loro. Uno è, che bisognava osservar la grandezza 
di Venere veduta di giorno, e non di notte, quando la capellatura 
de' suoi raggi la rappresenta dieci o più volte maggiore che 'l 
giorno, mentre ella ne è priva; ed arebbono facilmente compreso, 
che 'l diametro del suo piccolissimo globo non agguaglia tal volta 
la centesima parte del diametro solare. Era, secondariamente, 
necessario distinguere una costituzione da un'altra, e non indifferentemente 
pronunziare, il diametro visuale di Venere esser la 
decima parte di quel del Sole, essendo che tal diametro quando 
la stella è vicinissima alla Terra è più di sei volte maggiore che 
quando è lontanissima; la qual differenza se bene non è precisamente 
osservabile se non col telescopio, è nondimeno assai percettibile 
anco con la vista semplice. Cessa, dunque, in questo particolare 
l'autorità de gli astronomi citati da Apelle, sopra la quale 
egli si appoggia. E quando bene si ammettesse, taluna macchia 
esser visibile nel disco solare che non agguaglia in lunghezza la 
centesima parte del diametro né in superficie una delle diecimila 
parti del cerchio visibile del Sole, non creda per ciò di aver concluso 
maggiormente l'apparizion di Venere; perché io gli replico, 
che il suo diametro nella congiunzione mattutina non pareggia la 
dugentesima, né la sua superficie la quarantamilesima parte, del 
diametro e del visibil disco del Sole. 
Quanto alla seconda fuga de gli avversarii, cioè che non sia 
<pb n="73"/>
necessario che Venere oscuri parte del Sole, potendo ella esser 
corpo per sé stesso lucido, non resta, per mio parere, convinta 
per quello che produce Apelle; perché, quanto alla semplice autorità 
de gli antichi e moderni filosofi e matematici, dico che non 
ha vigore alcuno in stabilire scienza di veruna conclusione naturale, 
ed il più che possa operare è l'indurre opinione e inclinadion 
al creder più questa che quella cosa. Oltre che, io non so quanto 
sia vero che Platone s'inducesse a por Venere sopra 'l Sole rispetto 
al non vederla nelle congiunzioni sotto 'l suo disco in vista tenebrosa: 
so ben che Tolommeo parla in questo proposito molto diversamente 
da quello che vien allegato da Apelle; e troppo grave 
errore sarebbe stato nel principe de gli astronomi il negar le 
congiunzioni dirette di Venere e del Sole. Quello che dice Tolomeo 
nel principio del libro nono della sua Gran Costruzione, 
mentre e' ricerca qual si deva più probabilmente costituir l'ordine 
de i pianeti, impugnando la ragion di quelli che mettevano 
Venere e Mercurio superiori al Sole perché non l'avevano mai 
veduto oscurar da loro, mostra l'infirmità di questo argomento, 
dicendo non esser necessario che ogni stella inferiore al Sole gli 
faccia eclisse, potendo esser sotto 'l Sole, ma non in alcun de' 
cerchi che passano per il centro di quello e per l'occhio nostro: 
ma non per questo afferma, ciò accadere a Venere; anzi, soggiugnendo 
egli l'essempio della Luna, la quale nella maggior parte 
delle congiunzioni non adombra 'l Sole, mostra chiaramente 
che e' non ha voluto intender altro di Venere, se non che ella 
può esser sotto 'l Sole, né però oscurarlo in tutte le congiunzioni, 
onde possa benissimo esser accaduto, le congiunzioni osservate da 
quei tali non essere state dell'eclittiche. Molto sicuramente parla 
il Molto Reverendo <abbr>P.</abbr> Clavio, affermando tale ombra restar 
invisibile a noi per la sua piccolezza; e se bene da i detti di questi 
autori par che gl'inclinassero a stimar Venere non splendida per 
sé stessa, ma tenebrosa, tuttavia tale opinione pura non basta a 
convincer gli avversarii, a' quali non mancherà il poter produrre 
opinioni di altri in contrario. 
L'altro argomento che Apelle produce, tolto dall'ottenebrazione 
<pb n="74"/>
della Luna nel passar sotto 'l Sole, non può aver vigore s'e' non 
dimostra prima che 'l mancamento nel Sole si faccia cospicuo sin 
quando la Luna occupa del suo disco meno di una delle quarantamila 
parti; altramente la proporzion dalla Luna a Venere non 
procede. Or quanto ciò sia difficile ad esequirsi, è manifesto ad 
ogn'uno. 
Che Mercurio sia stato da diversi veduto sotto 'l Sole, è non 
solamente dubbio, ma inclina assai all'incredibile, come nell'altra 
accennai a <abbr>V.</abbr> <abbr>S.</abbr>: e quanto al Keplero citato in questo luogo, io 
non dubito punto che, come d'ingegno perspicacissimo e libero, 
e amico assai più del vero che delle proprie opinioni, ei sia per 
restar persuasissimo, tali negrezze vedute nel Sole essere state 
alcune delle macchie, e le congiunzioni di Mercurio aver solamente 
porto occasione d'applicarvi in quelle ore più fissa ed accurata 
considerazione; con la qual diligenza anco in altri tempi si 
sarieno vedute, sì come frequentemente si sono per vedere per 
l'innanzi, e già le ho fatte vedere a molti. 
Resti per tanto indubitabilmente dimostrata l'oscurità di Venere 
dalla sola esperienza che io scrissi nella prima lettera, e che ora 
pone qui Apelle nel terzo luogo, cioè dal vedersi variar in lei le 
figure al modo della Luna; e siaci, oltre a ciò, per solo fermo e così 
forte argomento da stabilir la revoluzione di Venere circa 'l Sole, 
che non lasci luogo alcuno di dubitare: e però si deve reputare 
degno d'esser da Apelle delineato, come figura principalissima, 
nella più cospicua e nobil parte della sua tavola, e non in un 
angolo in guisa di pilastro, per appoggio e sostegno di qualche 
figura che senz'esso sembrasse a' riguardanti di minacciar rovina. 
Ma passo ad alcune considerazioni intorno a quello che Apelle 
in parte replica ed in parte aggiugne al già scritto in proposito 
delle macchie solari. Dove in generale mi par che nelle loro determinazioni 
e' vadia più presto manco resoluto che avanti non 
aveva fatto, se ben insieme insieme si mostra desideroso di presentarle 
<pb n="75"/>
più tosto modificate che diversificate, anzi che nel fine 
afferma, tutte le cose dette nelle prime lettere restar costanti; con 
tutto ciò vengo in qualche speranza d'averlo a vedere nella terza 
scrittura d'opinioni intrinsecamente assai conformi alle mie, non 
dico già in virtù di queste lettere, le quali per la difficoltà della 
lingua non possono da lui esser vedute, ma perché col pensare 
verranno ancora a lui in mente quelle osservazioni, quelle ragioni 
e quelle soluzioni medesime, che hanno persuaso me a scrivere 
ciò che ho scritto nella prima e nella seconda lettera e che aggiungo 
nella presente. E già si vede quanti particolari e' mette in questa 
seconda scrittura, non osservati ancora nella prima. Stimò avanti, 
le macchie solari essere tutte di figura sferica, dicendo che se le 
si potessero veder separate dal Sole, ci apparirebbono tante piccole 
lune, altre falcate, altre in forma di mezzo cerchio, altre di 
più che mezzo, e forse altre interamente piene: ora con maggior 
verità scrive, rarissime essere sferiche, e spessissime di figure 
irregolari. Ha parimente osservato, come rarissime o nessuna mentengono 
la medesima figura per tutto 'l tempo che restano cospicue, 
ma stravagantemente si vanno mutando, ed ora crescendo ora 
scemando; e, quello che è più, ha veduto come improvisamente 
altre nascono, altre si dissolvono, anco nel mezo del Sole, e come 
alcune si dividono in due o più ed, all'incontro, molte si uniscono 
in una: i quali particolari furon da me toccati nella prima 
lettera. Stimò già, che le fossero stelle erranti, e situate in diverse 
lontananze dal Sole, sì che alcune fussero meno ed altre più 
remote, in guisa che moltissime andassero vagando tra 'l Sole e 
Mercurio e ancora tra Mercurio e Venere, in debite distanze, 
facendosi visibili solamente quando s'incontrano col Sole; ma 
ora non sento raffermar una tanta lontananza, e parmi che e' si 
contenti di mostrar che le non sono dentro al corpo solare né 
contigue alla sua superficie, ma fuori, in lontananza solamente di 
qualche considerazione, come si può ritrarre dalle ragioni che egli 
usa in dimostrar la sua opinione. 
Io facilmente converrei con Apelle in creder che le non sieno 
nel Sole, cioè immerse dentro alla sua sustanza; ma non affermerei 
già questo in vigor delle ragioni addotte da esso, nella 
prima delle quali e' piglia un supposto che senz'altro gli sarà 
negato da chi volesse difender il contrario: perché non è alcuno 
così semplice, che volendo sostener le macchie esser immerse 
<pb n="76"/>
dentro alla solar sostanza, e appresso ammetter la loro continua 
mutabilità di figura di mole di separazione ed accozzamento, conceda 
insieme il Sole esser duro ed immutabile; ma resolutamente 
negherà tale assunto e la prova che di esso apporta Apelle, fondata 
su l'opinione, per suo detto, comune di tutti i filosofi e 
matematici: né piccola ragione averà di negarla, sì perché l'autorità 
dell'opinione di mille nelle scienze non val per una scintilla 
di ragione di un solo, sì perché le presenti osservazioni spogliano 
d'autorità i decreti de' passati scrittori, i quali se vedute 
l'avessero, avrebbono diversamente determinato. In oltre, quei 
medesimi autori che hanno stimato il Sole non esser cedente né 
mutabile, hanno molto men creduto ch'e' fosse sparso di macchie 
tenebrose; e però dove fosse forza che l'opinione del non esser 
macchiato cedesse all'esperienza, indarno si ricorrerebbe per 
difesa all'opinione della durezza e dell'immutabilità, perché dove 
cede quella che pareva più salda, molto meno resisteranno le men 
gagliarde: anzi gli avversarii, acquistando forza, negheranno il 
Sole esser duro o immutabile, poi che non la semplice opinione, 
ma l'esperienza glie lo mostra macchiato. E quanto a i matematici, 
non si sa che alcuno abbia mai trattato della durezza ed immutabilità 
del corpo solare, né che l'istessa scienza matematica sia 
bastante a formar dimostrazioni di simili accidenti. 
La seconda ragione, fondata sul vedersi alcune macchie più 
oscure verso la circonferenza del Sole che poi quando sono verso 
le parti medie, dove par che si vadino rischiarando, non par che 
stringa l'avversario a doverle por fuori del Sole; sì perché l'esperienza 
del fatto per lo più, se non sempre, accade in contrario, 
sì perché la rarefazione e condensazione, accidenti non negati 
alle macchie, son bastanti per render ragione di tal effetto, e 
forse non men di quello che Apelle n'apporta dicendo che l'irradiazione 
più diretta e più forte, fatta quando la macchia è intorno 
al mezo del disco che quando è vicina alla circonferenza, produce 
<pb n="77"/>
tal diminuzion di negrezza. [...] E però, per mio parere, meglio 
per avventura sarebbe il dire (qual volta non si volesse ricorrere 
al più o men denso e raro) che l'istessa macchia appar meno 
oscura intorno al centro che verso l'estremità, perché qui vien 
veduta per coltello e quivi per piatto, accadendo in questo l'istesso 
che in una piastra di vetro, la quale veduta per taglio appare 
oscura e opaca molto, ma per piano chiara e trasparente; e questo 
servirebbe per argomento a dimostrar che la larghezza di tali 
macchie è molto maggior che la loro profondità. 
Quello che si soggiugne per provare che le macchie non son 
lagune o cavernose voragini nel corpo solare, si può liberamente 
concedere tutto, perché io non credo che alcuno sia per introdur 
mai una tale opinione per vera. Ma perché né io né, che io 
sappia, altri ha conteso che le macchie siano immerse nella sustanza 
del Sole, ma ben ho replicatamente scritto a <abbr>V.</abbr> <abbr>S.</abbr>, e, 
s'io non m'inganno, necessariamente concluso, che le siano o contigue 
al Sole o per distanza a noi insensibile separate da quello, 
è bene che io esamini le ragioni che Apelle produce per argomenti 
irrefragabili onde la di loro lontananza non piccola dalla 
solar superficie ci si faccia manifesta. 
Prende Apelle la sua ragione dal vedersi le macchie dimorar 
tempi ineguali sotto la faccia del Sole, e quelle che la traversano 
per la linea massima, passando per lo centro, dimorar più che 
quelle che passano per linee remote dal centro; e ne adduce 
l'osservazion di due, l'una delle quali dimorò giorni <num>16</num> nel diametro, 
e l'altra, passando alquanto lontana dal centro, scorse la 
sua linea in giorni <num>14</num>. Or qui vorrei trovar parole di poter senza 
offesa di Apelle, il quale io intendo di onorar sempre, negare 
tale esperienza; perché, avendo io circa questo particolare fatte 
molte e molte diligentissime osservazioni, non ho trovato incontro 
alcuno onde si possa concluder altro, se non che le macchie 
tutte indifferentemente dimorano sotto 'l solar disco tempi eguali, 
che al mio giudizio sono qualche cosa più di giorni <num>14</num>: e questo 
affermo tanto più resolutamente, quanto che sarà per avanti in 
potestà di ciascheduno il farne senza incomodo mille e mille osservazioni. 
E quanto alla particolare esperienza che Apelle ci propone, 
v'ho qualche scrupolo, per aver egli eletto nella prima 
<pb n="78"/>
osservazione non il transito di una macchia sola, ma di un drappello 
assai numeroso, e di macchie che molto si andarono variando 
di posizione tra di loro; dalle quali cose ne conséguita che tale 
osservazione, come soggetta a molte accidentarie alterazioni, non 
sia a bastanza sicura per determinare essa sola una tanta conclusione. 
Anzi gl'irregolari movimenti particolari di esse macchie 
rendono le osservazioni soggette a tali alterazioni, che non è da 
prender resoluzione se non dalla conferenza di molti e molti 
particolari: il che ho fatto sopra la moltitudine di più di <num>100</num> 
disegni grandi ed esatti, ed ho incontrate bene alcune piccole 
differenze di tempi ne i passaggi, ma ho anco trovato alternatamente 
esser non meno talor più tarde le macchie de' cerchi 
più vicini al centro del disco, che altra volta quelle de' più remoti. 
Ma quando anco non ci fosse in pronto di poter far incontri 
sopra i disegni già fatti e sopra quelli che si faranno, parmi ad 
ogni modo di poter dalle cose stesse proposte ed ammesse da 
Apelle ritrar certa contradizione, per la quale molto ragionevolmente 
si possa dubitare circa la verità dell'addotta osservazione 
ed, in consequenza, della conclusione che indi si deduce. Imperò 
che io prima considero, che dovendo egli valersi della disegualità 
de' tempi de' passaggi delle macchie come di argomento necessariamente 
concludente la notabil lontananza loro dalla superficie 
del Sole, è forza che e' supponga, quelle essere in una sola 
sfera che di un moto comune a tutte si vada volgendo; perché 
se e' volesse che ciascuna avesse suo moto particolare, niente da 
ciò si potrebbe raccòrre che concernesse alla prova della remozion 
loro dal Sole, perché si potria sempre dire che la maggior 
o la minor dimora di queste o di quelle nascesse non dalla distanza 
della lor sfera dal Sole, ma dalla vera e reale desegualità de' lor
 proprii moti. [...] 
E perché, come ho detto ancora, questo è punto principalissimo 
in questa materia, e la differenza tra Apelle e me è grande 
(poi che le conversioni delle macchie a me paiono tutte eguali, 
e traversare il disco solare in giorni <num>14</num> e mezzo in circa, e ad esso 
tanto ineguali, che alcuna consumi in tal passaggio giorni <num>16</num> o 
più, ed altra <num>9</num> solamente), parmi che sia molto necessario il tornar 
con replicato esame a ricercar l'esatto di questo particolare; 
ricordandoci che la natura, sorda ed inesorabile a' nostri preghi, 
non è per alterare o per mutare il corso de' suoi effetti, e che quelle 
<pb n="79"/>
cose che noi procuriamo adesso d'investigare e poi persuadere a 
gli altri, non sono state solamente una volta e poi mancate, ma 
seguitano e seguiteranno gran tempo il loro stile, sì che da molti 
e molti saranno vedute ed osservate: il che ci deve esser gran 
freno per renderci tanto più circospetti nel pronunziare le nostre 
proposizioni, e nel guardarci che qualche affetto, o verso noi stessi 
o verso altri, non ci faccia punto piegare dalla mira della pura 
verità. [...] 
Io spero che da quanto sin qui ho detto Apelle doverà restar 
satisfatto, e massime aggiugnendovi quello che ho scritto nella 
seconda lettera; e crederò ch'e' non sia per metter difficoltà non 
solo nella massima vicinanza delle macchie al globo solare ma 
né anco nella di lui revoluzione in sé medesimo. In confirmazion 
di che, posso aggiugnere alle ragioni che scrissi nella seconda 
lettera a <abbr>V.</abbr> <abbr>S.</abbr>, che nella medesima faccia del Sole, si veggono 
tal volta alcune piazzette più chiare del resto, nelle quali, con 
diligenza osservate, si vede il medesimo movimento che nelle 
macchie; e che queste sieno nell'istessa superficie del Sole, non 
credo che possa restar dubbio ad alcuno, non essendo in verun 
modo credibile che si trovi fuor del Sole sustanza alcuna più 
di lui risplendente: e se questo è, non mi par che rimanga luogo 
di poter dubitare del rivolgimento del globo solare in sé medesimo. 
E tale è la connession de' veri, che di qua poi corrispondentemente 
ne séguita la contiguità delle macchie alla superficie del 
Sole, e l'esser dalla sua conversione menate in volta; non apparendo 
veruna probabil ragione, come esse (quando fossero per 
molto spazio separate dal Sole) dovessero seguitare il di lui rivolgimento. 
Restami ora il considerare alcune consequenze che Apelle va 
deducendo dalle cose disputate: la somma delle quali par che 
tenda al sostentamento di quel ch'egli si trova avere stabilito nelle 
sue prime lettere, cioè che tali macchie in fine altro non sieno 
che stelle vaganti intorno al Sole; perché non solamente e' torna 
a nominarle stelle solari, ma va accomodando alcune convenienze 
e requisiti tra esse e l'altre stelle, acciò resti tolta ogni discrepanza 
e ragione di segregarle dalle vere stelle. Per tal rispetto, 
ed anco per applauder alle mie montuosità lunari (del quale affetto 
<pb n="80"/>
io gli rendo grazie), dice che tal mia opinione non è improbabile, 
scorgendosi anco l'istesso nella maggior parte di queste macchie; 
ragione, in vero, che congiunta con le altre dimostrazioni ch'io 
produco, doverà quietare ogn'uno. 
Che il parer di quelli che pongono abitatori in Giove, in Venere, 
in Saturno e nella Luna sia falso e dannando, intendendo però 
per abitatori gli animali nostrali e sopra tutto gli uomini, io non 
solo concorro con Apelle in reputarlo tale, ma credo di poterlo 
con ragioni necessarie dimostrare. Se poi si possa probabilmente 
stimare, nella Luna o in altro pianeta esser viventi e vegetabili 
diversi non solo da i terrestri, ma lontanissimi da ogni nostra 
immaginazione, io per me né lo affermerò né lo negherò, ma 
lascerò che più di me sapienti determinino sopra ciò, e seguiterò 
le loro determinazioni; sicuro che sieno per esser meglio fondate 
della ragione addotta da Apelle in questo luogo, cioè che sarebbe 
assurdo il mettergli in tanti corpi, quasi che il porre animali, per 
essempio, nella Luna non si potesse far senza porgli anco nelle 
macchie solari. Né anco ben capisco l'illazione che fa Apelle, 
del doversi conceder qualche lume reflesso alla Terra, persuadendone 
ciò le macchie solari: anzi, perché la loro reflessione non 
è molto cospicua, e quello che in esse scorgiamo non può esser 
altro che lume refratto, se nulla convenisse dedur da tale accidente, 
sarebbe più presto che la Terra fosse di sostanza trasparente e 
permeabile dal lume del Sole; il che poi non appar vero. Non 
però dico che la Terra non lo refletta; anzi per molte ragioni 
ed esperienze son sicurissimo ch'ella non meno s'illustra di qualunque 
altra stella, e che con la sua reflessione luce assai maggiore 
rende alla Luna di quella che da lei riceve. 
Ma poi che Apelle si rende così difficile a conceder questa così 
potente reflessione di lume fatta dal globo terreste, e così facile 
ad ammettere il corpo lunare traspicuo e penetrabile da i raggi 
solari, come in questo luogo ed ancor più apertamente replica 
verso il fine di questi discorsi, voglio produrre una o due delle 
molte ragioni che mi persuadono quella conclusione per vera e 
questa per falsa; le quali, per avventura risolute con qualche 
occasione da Apelle, potrebbono farmi cangiar opinione. Non 
tacerò intanto che io fortemente dubito, che questo comun concetto, 
<pb n="81"/>
che la Terra, come opachissima oscura ed aspra che l'è, 
sia inabile a reflettere il lume del Sole, sì come all'incontro molto 
lo reflette la Luna e gli altri pianeti, sia invalso tra 'l popolo 
perché non ci avvien mai il poterla vedere da qualche luogo tenebroso 
e lontano nel tempo che il Sole la illumina, come, per 
l'opposito, frequentemente vediamo la Luna, quando ed ella si 
trova nel campo oscuro del cielo, e noi siamo ingombrati dalle 
tenebre notturne; ed accadendoci, dopo aver non senza qualche 
meraviglia fissati gli occhi nello splendor della Luna e delle stelle, 
abbassargli in Terra, restiamo dalla sua oscurità in certo modo 
attristati, e di lei formiamo una tale apprensione, come di cosa 
repugnante per sua natura ad ogni lucidezza; non considerando 
più oltre, come nulla rileva al ricevere e reflettere il lume del 
Sole, la densità oscurità ed asprezza della materia, e che l'illuminare 
è dote e virtù del Sole, non bisognosa d'eccellenza veruna ne 
i corpi che devono essere illuminati, anzi più presto sendo necessario 
il levargli certe condizioni più nobili, come la trasparenza 
della sustanza e la lisciezza della superficie, facendo quella opaca 
e questa ruvida e scabrosa: ed io son molto ben sicuro, contro 
alla comune opinione, che quando la Luna fosse polita e tersa 
come uno specchio, ella non solamente non ci refletterebbe, come 
fa, il lume del Sole, ma ci resterebbe assolutamente invisibile, 
come se la non fosse al mondo; il che a suo luogo con chiare 
dimostrazioni farò manifesto. 
Ma per non traviare dal particolare che ora tratto, dico che 
facilmente m'induco a credere, che se già mai non ci fosse occorso 
il veder la Luna di notte, ma solamente di giorno, avremmo di 
lei fatto il medesimo concetto e giudizio che della Terra: perché, 
se porremo cura alla Luna il giorno, quando tal volta, sendo 
più che 'l quarto illuminata, ella s'imbatte a trovarsi tra le rotture 
di qualche nugola bianca o vero incontro a qualche sommità 
di torre o altro muro di color mezzanamente chiaro, quando rettamente 
sono illustrati dal Sole, sì che della chiarezza di quelli 
si possa far parallelo col lume della Luna, certo si troverà la lor 
lucidezza non esser inferiore a quella della Luna; onde se loro 
ancora potessero mantenersi così illustrati sin alle tenebre della 
notte, lucidi ci si mostrerieno non meno della Luna, né men di 
<pb n="82"/>
quella illuminerebbono i luoghi a loro circonvicini, sin a tanta 
istanza da quanta la lor grandezza non apparisse minor della 
faccia lunare; ma le medesime nugole e l'istesse muraglie, spogliate 
de' raggi del Sole, rimangono poi la notte, non men della 
Terra, tenebrose e nere. Di più, gran sicurezza doveremo noi pur 
prender dall'efficace reflession della Terra dal veder quanto lume si 
parga in una stanza priva d'ogn'altra luce, e solo illuminata dalla 
reflession di qualche muro oppostogli e tocco dal Sole, ancor che tal 
reflessione passi per un foro così angusto, che dal luogo dove ella 
vien ricevuta non apparisca il suo diametro sottendere ad angolo 
maggiore che 'l visual diametro della Luna; nulla di meno tal luce 
secondaria è così potente, che, ripercossa e rimandata dalla prima in 
una seconda stanza, sarà ancor tanta che non punto cederà alla prima 
reflessione della Luna: di che si ha chiara e facile esperienza 
dal veder che più agevolmente leggeremo un libro con la seconda 
reflession del muro, che con la prima della Luna. Aggiungo finalmente, 
che pochi saranno quelli a' quali, scorgendo di notte da 
lontano qualche fiamma sopra d'un monte, non sia accaduto star 
in dubbio, se fosse un fuoco o una stella radente l'orizonte, 
non ci apparendo il lume della stella superiore a quel d'una fiamma; 
dal che ben si può credere che se la Terra fosse tutta ardente e 
piena di fiamme, veduta dalla parte tenebrosa della Luna, si mostrerebbe 
non men lucida d'una stella: ma ogni sasso ed ogni 
zolla percossa dal Sole è assai più lucida che se ardesse; il che 
si conoscerà facilmente, accostando una candela accesa appresso 
una pietra o un legno direttamente ferito dal raggio solare, al 
cui paragone la fiamma resta invisibile: adunque la Terra, percossa 
dal Sole, veduta dalla parte tenebrosa della Luna, si mostrerà 
lucida come ogn'altra stella; e tanto maggior lume refletterà nella 
Luna, quanto ella vi si dimostra di smisurata grandezza, cioè di 
superficie circa <num>12</num> volte maggiore di quello che la Luna apparisce 
a noi; oltre che, trovandosi la Terra nel novilunio più vicina al 
Sole che la Luna nel plenilunio, e però sendo più gagliardamente, 
cioè più d'appresso, illuminata quella che questa, più gagliardamente, 
in consequenza refletterà il lume la Terra verso la Luna, 
che la Luna verso la Terra. 
Per queste e per molte altre ragioni ed esperienze, che per
 brevità tralascio, dovrebbe, per mio credere, stimarsi la reflession 
della Terra bastante alla secondaria illuminazion della Luna, senza 
<pb n="83"/>
bisogno d'introdurvi alcuna perspicuità, e massime perspicuità in 
in quel grado che da Apelle ci viene assegnata, nella quale mi 
par di scorgere alcune inesplicabili contradizioni. Egli scrive, la 
trasparenza del corpo lunare esser tanta, che ne gli eclissi del 
Sole, mentre di lui una parte era ricoperta dalla Luna, si scorgeva 
sensibilmente per la di lei profondità tralucer il disco del 
Sole, notabilmente dintornato e distinto. Ora io noto, che una 
semplice nugola, e non delle più dense, interponendosi tra il 
Sole e noi, talmente ce l'asconde, che indarno cercheremo di appostare 
a molti gradi il luogo dove ei si ritrova nel Cielo, non che 
potessimo vedere il suo perimetro distinto e terminato; e molto 
frequentemente si vedrà il Sole mezo coperto da una nugola, 
senza che appaia né anco accennato un minimo vestigio della circonferenza 
della parte celata; e pure siamo sicuri che la grossezza 
di tal nugola non sarà molte decine o al più centinaia di braccia: 
ed oltre a ciò, se tal volta, essendo sul giogo di qualche montagna, 
c'imbattiamo a passar per una tal nugola, non la troviamo esser 
tanto densa e opaca, che almeno per alcune poche braccia non 
dia il transito alla nostra vista; il che non farebbe per avventura 
altrettanta grossezza di vetro o di cristallo: onde per necessaria 
consequenza si raccoglie, se è vero quanto Apelle scrive, 
che la trasparenza della Luna sia infinitamente maggiore che 
quella d'una nugola, poi che molto meno impediscono il passaggio 
de' raggi solari duemila miglia di profondità della sustanza 
lunare, che poche braccia di grossezza d'una nugola; sarà, dunque, 
la sustanza lunare assai più trasparente del vetro o del cristallo: 
la qual cosa poi per altri rispetti si convince d'impossibilità. Perché, 
primieramente da un diafano nel quale tanto si profondassero i 
raggi solari, niuna o pochissima reflessione si farebbe; dove che, 
all'incontro, grandissima si fa dalla Luna. Secondariamente, il 
termine che distinguesse la parte illuminata della Luna dalla parte 
non tocca da i raggi diretti del Sole sarebbe nullo o indistintissimo, 
come si può vedere in una gran palla di vetro piena d'acqua, 
ben che torbida, o d'altro liquore non interamente trasparente 
(ché se fosse acqua limpida, tal termine non si vedrebbe punto). 
Terzo, essendo tanto trasparente la sustanza lunare, che in grossezza 
di duemila miglia desse il transito al lume del Sole, non 
si può dubitare che una grossezza della medesima materia che 
non fosse più di una delle dugento o trecento parti, sarebbe in 
<pb n="84"/>
tutto trasparentissima; al che totalmente repugnano le montuosità 
lunari, le quali tutte, ben che molte di loro si vegghino assai 
sottili e strette, oscurano d'ombre nerissime le parti circonvicine 
e basse, come in luoghi innumerabili si scorge, e massime nel 
confine tra l'illuminato e l'oscuro, dove taglientissimamente e 
crudamente, quanto più imaginar si possa, i lumi conterminano 
con le ombre; il quale accidente in verun modo non può aver 
luogo se non in materie simili in asprezza ed opacità alle nostre 
più alpestri montagne. Finalmente, quando lo splendor del Sole 
penetrasse tutta la corpulenza della Luna, la chiarezza dell'emisfero 
non tocco da i raggi dovria mostrarsi sempre l'istessa né 
mai diminuirsi, poi che sempre è nell'istesso modo illuminata la 
metà della Luna: o se pur diversità alcuna veder vi si dovesse, 
dovrebbesi nel novilunio veder la parte di mezzo più oscura 
del resto, essendo quivi maggior la profondità della materia da 
esser penetrata; e nelle quadrature maggior chiarezza dovria 
esser vicino al confin della luce, e minor nella parte più remota. 
Le quali cose, e molte altre che per brevità trapasso, rendono 
discordissima tal ipotesi dall'apparenze; dove che l'assunto dell'opacità 
e dell'asprezza della Luna, e la reflessione del lume del 
Sole nella Terra, ipotesi tutte e vere e sensate, con mirabil facilità 
e pienezza satisfanno ad ogni particolar problema. Ma di ciò 
più diffusamente tratto in altra occasione. 
E tornando a i particolari d'Apelle, sento nascermi qualche 
poco d'inclinazione a dubitar ch'egli, trasportato dal desiderio di 
mantenere il suo primo detto, né potendo puntualmente accomodar 
le macchie a gli accidenti per l'addietro creduti convenirsi all'altre 
stelle, accomodi le stelle a gli accidenti che veggiamo convenirsi 
alle macchie: il che assai manifesto par che si scorga in due 
altri gran particolari ch'egli introduce. L'uno de' quali è, che probabilmente 
si possa dire, anco le altre stelle esser di varie figure 
ed apparir rotonde mediante il lume e la distanza, come accade 
nella fiamma della candela (e ci si potria aggiugnere, in Venere 
cornicolata): e in vero tale asserzione non si potrebbe convincer 
di manifesta falsità, se il telescopio, col mostrarci la figura di 
tutte le stelle, così fisse come erranti, di assoluta rotondità, non 
decidesse tal dubbio. L'altro particolare è, che non si potendo negare 
<pb n="85"/>
che le macchie si produchino e si dissolvino, per non le sequestrar 
per tale accidente dall'altre stelle, non dubita d'affermare 
che anco le altre stelle si vadino disfacendo e redintegrando; ed 
in particolare reputa per tali quelle ch'io ho osservato muoversi 
intorno a Giove, delle quali torna a replicare il medesimo che 
scrisse nelle prime lettere, raffermandolo come fondatamente detto, 
cioè che, al modo stesso dell'ombre solari, altre repentinamente appariscono 
ed altre svaniscono, sì che, pur come quelle, altre sempre 
ad altre succedono, senza mai ritornar le medesime: né picciolo 
argomento cava in confirmazion di ciò dalla difficoltà e forse impossibilità, 
come egli stima, del cavare i loro periodi ordinati dalle 
osservazioni, delle quali egli afferma averne molte ed esatte, e sue 
proprie e di altri. Or qui desidererei bene che Apelle non continuasse 
di reputarmi per uomo così vano e leggiero, che non solo i' 
avessi palesate ed offerte al mondo macchie ed ombre per istelle, 
ma, quello che più importa, avessi dedicato alla gloria di sì gran 
Principe qual è il Serenissimo Gran Duca mio Signore, ed all'eternità 
di casa tanto regia, cose momentanee instabili e transitorie.
 Replicogli per tanto, che i quattro pianeti Medicei sono stelle vere 
e reali, permanenti e perpetue come l'altre, né si perdono o ascondono 
se non quanto si congiungono tra loro o con Giove, o si 
oscurano tal volta per poche ore nell'ombra di quello, come la 
Luna in quella della Terra: hanno i lor moti regolatissimi ed i 
lor periodi certi, li quali se egli non ha potuto investigare, forse 
non vi si è affaticato quanto me, che dopo molte vigilie pur li 
guadagnai, e già gli ho palesati con le stampe nel proemio del mio 
trattato Delle cose che stanno su l'acqua o che in quella si muovono, 
come <abbr>V.</abbr> <abbr>S.</abbr> arà potuto vedere; ed acciò che Apelle possa 
tanto maggiormente deporre ogni dubbio, io mando a <abbr>V.</abbr> <abbr>S.</abbr> le 
costituzioni future per due mesi, cominciando dal dì <date value="16130301">primo di Marzo 1613 </date>, 
con le annotazioni de i progressi e mutazioni che d'ora in 
ora son per fare, le quali egli potrà andar incontrando, e troveralle 
rispondere esattamente, se già non mi sarà per inavvertenza 
occorso qualche errore nel calcolarle. Desidero appresso, che con 
nuova diligenza torni ad osservarne il numero che troverà non 
esser più di <num>4</num>: e quella quinta che e' nomina, fu senz'altro una 
fissa, e le conietture dalle quali e' si lasciò sollevare a stimarla 
errante, ebbero per lor fondamento varie fallacie; conciosia cosa 
che le sue osservazioni, primieramente, sono errate bene spesso, 
<pb n="86"/>
come io veggo da' suoi disegni, perché lasciano qualche stella 
che in quelle ore fu cospicua; secondariamente, gl'interstizii tra 
di loro e rispetto a Giove sono errati quasi tutti, per mancamento, 
com'io credo, di modo e di strumento da potergli misurare; 
terzo, vi sono grandi errori nella permutazione delle stelle, 
scambiandole il più delle volte l'una dall'altra e confondendo le 
superiori con l'inferiori, senza riconoscerle di sera in sera; le 
quali cose gli sono state causa dell'inganno. 
[...] Ma più: qual inconstanza è questa d'Apelle a voler, per 
provare una sua fantasia, suppor in questo luogo che le stelle notate 
nelle sue osservazioni e contrassegnate con i medesimi caratteri 
si conservino le medesime; dicendo poi poco più a basso, 
creder fermamente che le si vadino continuamente producendo 
e successivamente dissolvendo, senza ritornar mai l'istesse? E se 
questo è, qual cosa vuol egli, o può, raccòr da questi suoi discorsi ? 
All'altra ragione che Apelle adduce pur in confirmazione della 
vera esistenza del suo quinto pianeta Gioviale, non mi permettendo 
la fede e l'autorità, ch'ei tiene appresso di me, ch'io metta 
dubbio nell' <foreign lang="lat"><hi rend="italic">an sit</hi>, </foreign> non posso dir altro se non che io non son 
capace, come possa accadere che una stella, veduta col telescopio 
di mole e splendore pari ad una della prima grandezza, possa in 
manco di <num>10</num> giorni, e, quel che più mi confonde, senza muoversi 
più d'un quarto o di un ottavo di grado, anzi, per più ver 
dire, senza punto mutar luogo, possa, dico, diminuirsi in maniera, 
che anco del tutto si perda. Non so che simil portento sia mai 
stato veduto in cielo, fuori che le due, nominate <hi rend="italic">Stelle Nuove</hi>, 
del <num>72</num> in Cassiopea, e del <num>604</num> nel Serpentario: e se questa fu 
una tal cosa, o tanto inferior di condizione quanto men lucida 
e più fugace, provido fu il consiglio di Apelle nel procurargli durazion 
e lume dall'Illustrissima casa Velsera. 
Non son dunque le Gioviali, né l'altre stelle, macchie ed ombre, 
né l'ombre e macchie solari sono stelle. Ben è vero ch'io metto 
così poca difficoltà sopra i nomi, anzi pur so ch'è in arbitrio di 
<pb n="87"/>
ciascuno l'imporgli, a modo suo, che, tuttavolta che col nome 
altri non credesse di conferirgli le condizioni intrinseche ed essenziali, 
poco caso farei del nominarle stelle: in quella guisa che 
stelle si dissero le sopranominate del <num>72</num> e del <num>604</num>; stelle nominano 
i meteorologici le crinite, le cadenti e le discorrenti per 
aria, ed essendo in fin permesso a gli amanti ed a' poeti chiamare 
stelle gli occhi delle lor donne, 
</p><lg type="versi">
<l><hi rend="italic">Quando si vidde il successor d'Astolfo </hi></l>
<l><hi rend="italic">sopra apparir quelle ridenti stelle.</hi> </l>
</lg>
<p>Con simile ragione potransi chiamare stelle anco le macchie solari; 
ma essenzialmente averanno condizioni differenti non poco 
dalle prime stelle: avvenga che le vere stelle ci si mostrano sempre 
di una sola figura, ed e la regolarissima fra tutte; e le macchie 
d'infinite, ed irregolarissime tutte: quelle, consistenti né mai mutatesi 
di grandezza o di forma; e queste, instabili sempre e mutabili: 
quelle, l'istesse sempre, e di permanenza che supera le memorie 
di tutti i secoli decorsi; queste, generabili e dissolubili 
dall'uno all'altro giorno: quelle, non mai visibili, se non piene di 
luce; queste, oscure sempre, e splendide non mai: quelle, o in 
tutto immobili, o mobili ogn'una per sé, di moti proprii, regolari 
e tra di loro differentissimi; queste, mobili di un moto solo, comune 
a tutte, regolare solamente in universale, ma da infinite particolari 
disagguaglianze alterato: quelle, costituite tutte in particolare 
in diverse lontananze dal Sole; e queste, tutte contigue, 
o insensibilmente remote dalla sua superficie: quelle, non mai visibili 
se non quando sono assai separate dal Sole; queste, non mai 
vedute se non congiuntegli: quelle, di materia probabilissimamente 
densa ed opacissima; queste, rare a guisa di nebbia o fumo. 
Ora io non so per qual ragione le macchie si devino ascrivere tra 
quelle cose con le quali non hanno pure una particolar convenienza 
che non ve l'abbino ancora cento altre che stelle non sono, 
più presto che tra quelle con le quali mostrano di convenire in 
ogni particolare. Io le agguagliai alle nostre nugole o a fumi; e 
certo chi volesse con alcuna delle nostre materie imitarle, non 
<pb n="88"/>
credo che facilmente si trovasse più aggiustata imitazione, che 'l 
porre sopra una rovente piastra di ferro alcune piccole stille di 
qualche bitume di difficil combustione, il quale sul ferro imprimerebbe 
una macchia nera, dalla quale, come da sua radice, si 
eleverebbe un fumo oscuro, che in figure stravaganti e mutabili 
si anderebbe spargendo. E se alcuno pur volesse opinabilmente 
stimare, che alla restaurazione dell'immensa luce che da sì gran 
lampada continuamente si diffonde per l'espansion del mondo, 
facesse di mestiere che continuamente fusse somministrato pabulo 
e nutrimento, ben averebbe non una sola, ma <num>100</num> e tutte 
l'esperienze concordemente favorevoli, nelle quali vediamo tutte 
le materie, fatte prossime all'incendersi e convertirsi in luce, ridursi 
prima ad un color nero ed oscuro; e così vediamo ne' legni, 
nella paglia, nella carta, nelle candele, ed in somma in tutte le 
cose ardenti, esser la fiamma impiantata e sorgente dalle contigue 
parti di tali materie, prima convertite in color nero. E più 
direi, che forse più accuratamente osservando le sopranominate 
piazzette, lucide più del resto del disco solare, si potrebbe ritrovare, 
quelle esser i luoghi medesimi dove poco avanti si fossero 
dissolute alcune delle macchie più grandi. Io però non intendo 
di asserire alcuna di queste cose per certa, né di obbligarmi a sostenerla, 
non mi piacendo di mescolar le cose dubbie tra le certe 
e resolute. 
Di qua dall'Alpi va attorno, come intendo tra non piccol numero 
de i filosofi peripatetici a i quali non grava il filosofare per desiderio 
del vero e delle sue cause (perché altri che indifferentemente negano 
tutte queste novità e sene burlano, stimandole illusioni, è ormai 
tempo che ci burliamo di loro, e che essi restino invisibili ed inaudibili 
insieme), va attorno, dico, per difender l'inalterabilità del 
cielo (la quale forse Aristotele medesimo in questo secolo abbandonerebbe), 
<pb n="89"/>
una opinione conforme a questa d'Apelle, e solamente 
diversa, che dove egli pone per ciascuna macchia una 
stella sola, questi fanno le macchie congerie di molte minutissime, 
le quali con loro differenti movimenti aggregandosi, or in 
maggior copia, ora in minore, e quindi separandosi, formino e 
maggiori e minori macchie, e di sregolate e diversissime figure. 
Io, già che ho passato il segno della brevità con <abbr>V.</abbr> <abbr>S.</abbr>, sì che ella 
è per leggere in più volte la presente lettera, mi prenderò libertà 
di toccare qualche particolare sopra questo punto. 
Nel quale il primò concetto che mi viene in mente è, che i seguaci 
di questa opinione non abbino auto occasione di far molte 
e molto diligenti e continuate osservazioni; perché mi persuado 
che alcune difficoltà gli averebbono resi non poco dubbii e perplessi 
nell'accomodare una tal posizione alle apparenze. Perché, 
se bene è vero in genere che molti oggetti, ben che per la lor piccolezza 
o lontananza invisibili ciascuno per sé solo, uniti insieme 
possono formare un aggregato che divenga percettibile alla nostra 
vista, tuttavia non è da fermarsi su questa generalità, ma bisogna 
che descendiamo a i particolari proprii delle stelle ed a quelli che 
si osservano nelle macchie, e che diligentemente andiamo esaminando, 
con qual concordia questi e quelli possino mischiarsi e 
convenire insieme; e per non far come quel castellano che, sendo 
con piccol numero di soldati alla difesa d'una fortezza, per soccorrer 
quella parte che vede assalita vi accorre con tutte le forze, 
lasciando intanto altri luoghi indifesi ed aperti, conviene che, 
mentre ci sforziamo di difender l'immutabilità del cielo, non ci 
scordiamo de i pericoli a i quali per avventura potriano restar 
esposte altre proposizioni, pur necessarie alla conservazione della 
filosofia peripatetica. E però, se questa deve restare nella sua integrità 
e saldezza, conviene che, per mantenimento d'altre sue proposizioni, 
diciamo primieramente, delle stelle altre esser fisse, altre 
erranti: chiamando fisse quelle che, sendo tutte in un medesimo 
cielo, al moto di quello si muovono tutte, restando intanto immobili 
tra di loro; ma erranti, quelle che hanno ogn'una per sé movimento 
proprio: affermando di più, che le conversioni non meno 
di queste che di quelle sono ciascheduna equabile in sé medesima, 
non convenendo dare alle lor motrici intelligenze briga di affaticarsi 
or più or meno, che saria condizione troppo repugnante alla 
nobiltà ed alla inalterabilità loro e delle sfere. Stanti queste proposizioni, 
<pb n="90"/>
non si può, primieramente, dire che tali stelle solari 
sien fisse; perché, quando non si mutassero tra di loro, impossibil 
sarebbe vedere le mutazioni continue che pur si scorgono nelle 
macchie, ma sempre vedremo ritornar le medesime configurazioni. 
Resta, dunque, che le siano mobili, ciascheduna per sé, di 
movimenti diseguali fra di loro, ma ben ciascuno equabile in sé 
medesimo: ed in tal guisa potrà seguire l'accozzamento e la separazione 
di alcune di loro, ma non però potranno mai formar 
le macchie; il che intenderemo considerando alcuni particolari che 
nelle macchie si scorgono. Uno de' quali è, che vedendosene alcune 
molto grandi prodursi e dissolversi, è forza che le siano composte 
non di due o di quattro stelle solamente, ma di <num>50</num> e <num>100</num>, 
perché altre macchiette pur si veggono, minori della cinquantesima 
parte d'una delle grandi; se, dunque, una di queste si dissolve, 
sì che totalmente svanisce da gli occhi nostri, è necessario che la 
si divida in più di <num>50</num> stellette, ciascheduna delle quali ha il suo 
proprio e particolar moto, equabile e differente da quello d'ogn'altra, 
perché due che avessero il moto comune non si congiugnerebbono 
o non si separerebbono già mai in faccia del Sole: ma 
se queste cose son vere, chi non vede essere assolutamente impossibile 
la formazione delle macchie? e massime durando esse non 
solamente molte ore, ma molti giorni; sì come è impossibile che 
cinquanta barche, movendosi tutte con velocità differenti, si unischino 
già mai, e per lungo spazio vadino di conserva. Quando 
le stellette fussero disunite, e però invisibili, non potriano essere 
se non per lunghi ordini disposte, l'una dopo l'altra, secondo la 
lunghezza de' lor paralleli, ne i quali (sì come nelle visibili macchie 
si scorge) tutte verso la medesima parte si vanno movendo; 
onde <foreign lang="lat"><hi rend="italic">tantum abest</hi> </foreign> che <num>40</num> o <num>50</num> o <num>100</num> di loro potessero tanto frequentemente 
aggregarsi e così unite per lungo spazio conservarsi, 
che per l'opposito rarissime volte accader potrebbe che, tra movimenti 
diseguali, cadesse sì numeroso concorso di stelle in un sol 
luogo: ma assolutamente poi sarebbe impossibile che e' non si dissolvesse 
in brevissimo tempo; e pur, all'incontro, si veggono molte 
macchie conservarsi talora per molti giorni, con poca alterazion 
di figura. Chi, dunque, vorrà sostener, le macchie esser congerie 
di minute stelle, bisogna che introduca nel cielo ed in esse stelle 
movimenti innumerabili, tumultuarii, difformi e lontani da ogni 
regolarità; il che non ben consuona con alcuna probabil filosofia. 
<pb n="91"/>
Sarà, di più, necessario porle più numerose di tutte l'altre visibili 
stelle: perché, se noi riguarderemo la moltitudine e grandezza 
di tutte le macchie che tal volta si son vedute sotto l'emisferio del 
Sole, e quelle andremo risolvendo in particelle così piccole che 
divenghino incospicue, troveremo bisognar che necessariamente le 
siano molte centinaia; ed essendo, di più, credibile che altre ne 
siano non solamente sopra l'altro emisferio, ma dalle bande ancora 
del Sole, non si potrà ragionevolmente sfuggire di dover porle 
oltre al migliaio. Or qual simmetria si andrà conservando tra le 
lontananze delle stelle erranti ed i tempi delle lor conversioni, se 
discendendo dall'immenso cerchio di Saturno sin all'angustissimo 
di Mercurio non s'incontrano più di <num>10</num> o <num>12</num> stelle né più di <num>6</num> 
conversioni di periodi differenti intorno al Sole, dovendone poi 
collocar centinaia e migliaia dentro a così piccolo orbe? ché pur 
saria necessario racchiuderle dentro alle digressioni di Mercurio, 
poi che già mai non si rendono visibili in aspetto lucido e separate 
dal Sole. Ma che dico io di racchiuderle dentro all'orbe di Mercurio? 
diciamo pure, che essendosi necessariamente dimostrato, le 
macchie esser tutte contigue o insensibilmente remote dalla superficie 
del Sole, bisogna, a chi le vuol far creder congerie di minute 
stelle, trovar prima modo di persuadere che sopra la solar 
superficie molte e molte centinaia di globi oscuri e densi vadino 
serpendo con differenti velocitadi, e spesso urtandosi e tra di loro 
facendosi ostacolo, onde le scorse de' più veloci restino per alcuni 
giorni impedite da i più pigri; sì che dal concorso di gran moltitudine 
si formino in molti luoghi varii drappelli, di ampiezza a 
noi visibile, sin tanto che la calca della sopravvegnente moltitudine, 
sforzando finalmente i precedenti, si faccia strada e si disperda 
il gregge. 
A grandi angustie bisogna ridursi: e poi, per sostener che? e 
con quale efficacia dimostrato? Per mantenere la materia celeste 
aliena dalle condizioni elementari, insino da ogni picciola alterazioncella. 
Se quella che vien chiamata corruzzione fosse annichilazione, 
averebbono i Peripatetici qualche ragione a essergli così 
nemici; ma se non è altro che una mutazione, non merita cotanto 
odio; né parmi che ragionevolmente alcuno si querelasse della corruzion 
dell'uovo, mentre di quello si genera il pulcino. In oltre, 
essendo questa che vien detta generazione e corruzione, solo una 
piccola mutazioncella in poca parte de gli elementi, e quale né 
<pb n="92"/>
anco dalla Luna, orbe prossimo, si scorgerebbe, perché negarla nel 
cielo? Pensano forse, argomentando dalla parte al tutto, che la 
Terra sia per dissolversi e corrompersi tutta, in guisa che sia per 
venir tempo nel quale il mondo, avendo Sole Luna e l'altre stelle, 
sia per trovarsi senza Terra? Non credo già che abbino tal sospetto. 
E se le sue piccole mutazioni non minacciano alla Terra 
la sua total destruzione, né gli sono d'imperfezione, anzi di sommo 
ornamento, perché privarne gli altri corpi mondani, e temer tanto 
la dissoluzione del cielo per alterazioni non più di queste nemiche 
della natural conservazione? Io dubito che 'l voler noi misurar il 
tutto con la scarsa misura nostra ci faccia incorrere in strane fantasie, 
e che l'odio nostro particolare contro alla morte ci renda 
odiosa la fragilità: tuttavia non so dall'altra banda quanto, per 
divenir manco mutabili, ci fosse caro l'incontro d'una testa di Medusa, 
che ci convertisse in un marmo o in un diamante, spogliandoci 
de' sensi e di altri moti, li quali senza le corporali alterazioni 
in noi sussister non potrebbono. Io non voglio passar più innanzi, 
né entrar a esaminare la forza delle peripatetiche ragioni, al che 
mi riserbo in altro tempo: questo solo soggiugnerò, parermi azione 
non interamente da vero filosofo il voler persistere, siami lecito dir, 
quasi ostinatamente in sostener conclusioni peripatetiche scoperte 
manifestamente false, persuadendosi forse che Aristotele, quando 
nell'età nostra si ritrovasse, fosse per íar il medesimo; quasi che 
maggior segno di perfetto giudizio e più nobil effetto di profonda 
dottrina sia il difendere il falso, che 'l restar persuaso dal vero. 
E parmi che simili ingegni dieno occasione altrui di dubitare, che 
loro per avventura apprezzin manco l'esattamente penetrar la forza 
delle peripatetiche e delle contrarie ragioni, che 'l conservar l'imperio 
all'autorità d'Aristotele, come ch'ella sia bastante con tanto 
lor minor travaglio e fatica a schivargli tutte l'opposizioni pericolose, 
quanto è men difficile il trovar testi e 'l confrontar luoghi, 
che l'investigar conclusioni vere e 'l formar di loro nuove e concludenti 
dimostrazioni. E parmi, oltre a ciò, che troppo vogliamo 
abbassar la condizion nostra, e non senza qualche offesa della natura 
e direi quasi della divina Benignità (la quale per aiuto all'intender 
la sua gran costruzione ci ha conceduti <num>2000</num> anni più d'osservazioni 
e vista <num>20</num> volte più acuta, che ad Aristotele), col voler 
<pb n="93"/>
più presto imparar da lui quello ch'egli né seppe né potette sapere, 
che da gli occhi nostri e dal nostro proprio discorso. Ma 
per non m'allontanar più dal mio principal intento, dico bastarmi 
per ora l'aver dimostrato che le macchie non sono stelle né materie 
consistenti né locate lontane dal Sole, ma che si producono 
e dissolvono intorno ad esso, con maniera non dissimile a quella 
delle nugole o altre fumosità intorno alla Terra. 
Questo è quanto per ora m'è parso di dire a <abbr>V.</abbr> <abbr>S.</abbr> Illustrissima 
in proposito di questa materia, la quale io credeva che dovesse 
essere il sigillo di tutti i nuovi scoprimenti che ho fatti nel cielo, e 
che per l'avvenire mi fosse per restar ozio libero di poter tornare 
senza interrompimenti ad altri miei studii, già che mi era anco felicemente 
succeduto l'investigare, dopo molte vigilie e fatiche, i 
tempi periodici di tutti quattro i pianeti Medicei, e fabbricarne 
le tavole e ciò che appartiene a' calcoli ed altri loro particolari accidenti; 
le quali cose in breve manderò in luce, con tutto il resto 
delle considerazioni fatte intorno all'altre celesti novità: ma è restato 
fallace il mio pensiero per l'inaspettata meraviglia con la 
quale Saturno è venuto ultimamente a perturbarmi; di che voglio 
dar conto a <abbr>V.</abbr> <abbr>S.</abbr> 
Già le scrissi come circa a <num>3</num> anni fa scopersi, con mia grande 
ammirazione, Saturno esser tricorporeo, cioè un aggregato di tre 
stelle disposte in linea retta parallela all'equinoziale, delle quali la 
media era assai maggiore delle laterali. Queste furono credute da 
me esser immobili tra di loro: né fu la mia credenza irragionevole; 
poi che, avendole nella prima osservazione vedute tanto propinque 
che quasi mostravano di toccarsi, e tali essendosi conservate 
per più di due anni, senza apparire in loro mutazione alcuna, 
ben dovevo io credere che le fossero tra di sé totalmente immobili, 
perché un solo minuto secondo (movimento incomparabilmente 
più lento di tutti gli altri, anco delle massime sfere) si sarebbe 
in tanto tempo fatto sensibile, o col separare o coll'unire 
totalmente le tre stelle. Triforme ho veduto ancora Saturno 
quest'anno circa il solstizio estivo; ed avendo poi intermesso di 
osservarlo per più di due mesi, come quello che non mettevo 
dubbio sopra la sua costanza, finalmente, tornato a rimirarlo i 
giorni passati, l'ho ritrovato solitario, senza l'assistenza delle consuete 
<pb n="94"/>
stelle, ed in somma perfettamente rotondo e terminato come 
Giove, e tale si va tuttavia mantenendo. Ora che si ha da dire 
in così strana metamorfosi? forse si sono consumate le due minori 
stelle, al modo delle macchie solari? forse sono sparite e repentinamente 
fuggite? forse Saturno si ha divorato i proprii figli? o 
pure è stata illusione e fraude l'apparenza con la quale i cristalli 
hanno per tanto tempo ingannato me con tanti altri che meco molte 
volte gli osservarono? è forse ora venuto il tempo di rinverdir la 
speranza, già prossima al seccarsi, in quelli che, retti da più profonde 
contemplazioni, hanno penetrato tutte le nuove osservazioni 
esser fallacie, né poter in veruna maniera sussistere? Io non 
ho che dire cosa resoluta in caso così strano inopinato e nuovo: 
la brevità del tempo, l'accidente senza esempio, la debolezza dell'ingegno 
e 'l timore dell'errare, mi rendono grandemente confuso. 
Ma siami per una volta permesso di usare un poco di temerità; 
la quale mi dovrà tanto più benignamente esser da <abbr>V.</abbr> <abbr>S.</abbr> perdonata, 
quanto io la confesso per tale, e mi protesto che non intendo 
di registrar quello che son per predire tra le proposizioni dependenti 
da principii certi e conclusioni sicure, ma solo da alcune mie 
verisimili conietture, le quali allora farò palesi, quando mi bisogneranno 
o per mostrare la scusabile probabilità dell'opinione alla 
quale per ora inclino, o per stabilire la certezza dell'assunta conclusione, 
qual volta il mio pensiero incontri la verità. Le proposizioni 
son queste: Le due minori stelle Saturnie, le quali di presente 
stanno celate, forse si scopriranno un poco per due mesi intorno 
al solstizio estivo dell'anno prossimo futuro <date>1613</date>, e poi s'asconderanno, 
restando celate sin verso il brumal solstizio dell'anno 
<date>1614</date>; circa il qual tempo potrebbe accadere che di nuovo per 
qualche mese facessero di sé alcuna mostra, tornando poi di nuovo 
ad ascondersi sin presso all'altra seguente bruma; al qual tempo 
credo bene con maggior risolutezza che torneranno a comparire, 
né più si asconderanno, se non che nel seguente solstizio estivo, 
che sarà dell'anno <date>1615</date>, accenneranno alquanto di volersi occultare, 
ma non però credo che si asconderanno interamente, ma ben, tornando 
poco dopo a palesarsi, le vedremo distintissime e più che mai 
<pb n="95"/>
lucide e grandi; e quasi risolutamente ardirei di dire che le vedremo 
per molti anni senza interrompimento veruno. Sì come, dunque, 
del ritorno io non ne dubito, così vo con riserbo ne gli altri particolari 
accidenti, fondati per ora solamente su probabil coniettura 
ma, o succedino così per appunto o in altro modo, dico bene a 
<abbr>V.</abbr> <abbr>S.</abbr> che questa stella ancora, e forse non men che l'apparenza 
di Venere cornicolata, con ammirabil maniera concorre all'accordamento 
del gran sistema Copernicano, al cui palesamento universale 
veggonsi propizii venti indirizzarci con tanto lucide scorte, che 
ormai poco ci resta da temere tenebre o traversie. 
Finisco di occupar più <abbr>V.</abbr> <abbr>S.</abbr> Illustrissima, ma non senza pregarla 
ad offerir di nuovo l'amicizia e la servitù mia ad Apelle: 
e se lei determinasse di fargli vedere questa lettera, la prego a non 
la mandar senza l'accompagnatura di mie scuse, se forse gli paresse 
ch'io troppo dissentissi dalle sue opinioni; perché, non desiderando 
altro che 'l venire in cognizion del vero, ho liberamente 
spiegata l'opinion mia, la quale son anco disposto a mutare qualunque 
volta mi sieno scoperti gli errori miei, e terrò obbligo particolare 
a chiunque mi farà grazia di palesargli e castigargli. 
Bacio a <abbr>V.</abbr> <abbr>S.</abbr> Illustrissima le mani, e caramente la saluto d'ordine 
dell'Illustrissimo <abbr>Sig.</abbr> Filippo Salviati, nella cui amenissima 
villa mi ritrovo a continuar in sua compagnia l'osservazioni celesti. 
Nostro Signore Dio gli conceda il compimento d'ogni suo 
desiderio. 
Dalla Villa delle Selve, il <date value="16121201">I di Dicembre 1612 </date>. 
Di <abbr>V.</abbr> <abbr>S.</abbr> Illustrissima 
Devotissimo Servitore 
Galileo Galilei Linceo. 
</p></div1>
<div1 type="epistola">
<head>Lett. IX: A MAFFEO BARBERINI </head>
<p>
<pb n="96"/>

<hi rend="italic">(Firenze, <date value="16120602">2 giugno 1612 </date>)</hi> 
<abbr>Ill.</abbr>mo e <abbr>Rev.</abbr>mo <abbr>Sig.</abbr>re e <abbr>P.</abbr>ron <abbr>Colen.</abbr>mo
Tra i molti favori riceuti da <abbr>V.</abbr> <abbr>S.</abbr> <abbr>Ill.</abbr>ma e <abbr>R.</abbr>ma, mi resta fisso 
nella memoria quello che ella mi fece alla tavola del <abbr>Ser.</abbr>mo Gran 
Duca mio <abbr>Sig.</abbr>re nel passar ella ultimamente di qua, quando, disputandosi 
di certa quistion filosofica, lei sostenne la parte mia 
contro all'<abbr>Ill.</abbr>mo e <abbr>R.</abbr>mo <abbr>Sig.</abbr>re Cardinal Gonzaga e altri di opinione 
contraria alla mia; e perché mi è convenuto, per comandamento 
di <abbr>S.</abbr> A<abbr>.</abbr>, mettere più distintamente in carta le mie ragioni, 
e appresso publicarle con la stampa, che pur ora si è compita, 
mi è parso di doverne mandare una copia a <abbr>V.</abbr> <abbr>S.</abbr> <abbr>R.</abbr>ma, e appresso 
supplicarla che con sua comodità resti servita di vedere o sentire 
quanto io propongo in questo trattato, dove credo che ella non 
meno scorgerà che prese il patrocinio tanto di un suo servitore 
quanto della verità stessa.
Credo che averà inteso il romore, che va a torno in proposito 
<pb n="97"/>
delle macchie oscure che continuamente si scorgono e osservano 
con l'occhiale nel corpo del sole; e perché di costì mi viene scritto 
che uomini di molta stima di cotesta città se ne burlano come di 
paradosso e assurdo gravissimo, mi è parso di toccare brevemente 
a <abbr>V.</abbr> <abbr>S.</abbr> <abbr>Ill.</abbr>ma quanto passa circa a questo negozio. 
Sono circa a diciotto mesi, che riguardando con l'occhiale nel 
corpo del sole, quando era vicino al suo tramontare, scorsi in esso 
alcune macchie assai oscure; e ritornando più volte alla medesima 
osservazione, mi accorsi come quelle andavano mutando sito, e 
che non sempre si vedevano le medesime, o nel medesimo ordine 
disposte, e che tal volta ve n'eron molte, altra volta poche, e 
tal ora nessune. Feci ad alcuni mia amici vedere tale stravaganza, 
e pur l'anno passato in Roma le mostrai a molti prelati e altri 
uomini di lettere; di lì fu sparso il grido per diverse parti d'Europa, 
e da quattro mesi in qua mi sono state mandate da varii 
luoghi varie osservazioni disegnate, e in particolare tre lettere circa 
a questo argomento scritte al <abbr>Sig.</abbr>r Marco Velsero d'Augusta, e 
date alle stampe con un nome finto di <foreign lang="lat"><hi rend="italic">Apelles latens post tabulam</hi>; </foreign> 
le quali lettere mi furon mandate da l'istesso Velsero, il quale 
mi ricercò del mio parere intorno alle dette lettere, e più circa a 
quello che io stimavo di poter sapere dell'essenza di esse macchie. 
Io gli scrissi una lettera di sei fogli in tal proposito, confutando 
l'opinione del finto Apelle e di quelli che sin qui ne avevano 
parlato; e finalmente, dopo molti e varii pensieri che mi sono passati 
per la fantasia, mi risolvo a concludere e indubitatamente tenere, 
che le dette macchie siano contigue alla superficie del corpo 
solare, e che quivi se ne generino e se ne dissolvino continuamente, 
essendo altre di più lunga e altre di più breve durata: sonvene 
delle più dense e oscure, e delle meno; per lo più si vanno 
di giorno in giorno mutando di figura, la quale è il più delle volte 
irregolarissima; frequentemente alcuna di loro si divide in due, 
tre o più, e altre, prima divise, si uniscono in una; e finalmente, 
in virtù di un loro universale e comune movimento, son venuto 
in certezza indubitabile che il sole si rivolge in sé stesso da occidente 
verso oriente, cioè secondo tutte le altre revoluzioni de' 
pianeti, terminando un'intera conversione in un mese lunare in 
circa. E per quanto ho osservato, la moltitudine massima di tali 
<pb n="98"/>
macchie si genera tra due cerchi del globo solare che rispondono 
ai tropici, e fuori di tali cerchi non ho quasi mai osservata alcuna 
di tali macchie; le quali, quanto alla generazione e dissoluzione, 
rarefazione, condensazione, distrazione e mutamenti di figura e 
ogn'altro accidente, se io dovesse agguagliare ad alcuna delle materie 
nostre familiari, non se ne troverebbe altra che più l'immitasse 
che le nostre nugole. 
Tutto questo che dico a <abbr>V.</abbr> <abbr>S.</abbr> <abbr>Ill.</abbr>ma e <abbr>R.</abbr>ma è talmente vero, 
e per tanti e tanto necessari riscontri da me confermato, che non 
mi perito punto a darlo omai fuori per sicuro; e il burlarsene 
molti, come intendo, non mi spaventa punto, perché siamo in materie 
che sempre potranno da infiniti e in tutte le parti del mondo 
esser osservate, e di mano in mano da quelli di miglior senso riconosciute 
per vere: onde io animosamente ardisco di esser il primo 
a dar fuora conclusioni che hanno sembianza di sì strani paradossi. 
Solo mi dispiace che quelli che se ne burlano, giuocano, 
come si suol dire, al sicuro, certi di non perdere e con rischio di 
guadagnar assai; perché, se quanto io affermo e loro negano si trovasse 
esser falso, loro senza fatica nessuna avrebbono il vanto di 
aver meglio inteso, che altri doppo molte e laboriose osservazioni; 
e quando si venga in certezza che quanto io dico sia vero, essi restano 
scusati dal non avere prestato l'assenso a cose tanto inopinate. 
Se <abbr>V.</abbr> <abbr>S.</abbr> <abbr>Ill.</abbr>ma averà vedute le tre lettere del finto Apelle, 
io gli potrò mandare copia della lettera che scrivo al <abbr>Sig.</abbr> Velsero 
in tal materia: intanto gli mando alcuni disegni delle macchie solari, 
fatti con somma giustezza tanto circa al numero quanto circa 
alla grandezza, figura e situazione di esse di giorno in giorno nel 
disco solare. Se occorrerà a <abbr>V.</abbr> <abbr>S.</abbr> <abbr>Ill.</abbr>ma trattare di questa mia 
resoluzione con i litterati di cotesta città, averò per grazia il sentire 
alcuna cosa de i loro pareri, e in particolare de i filosofi Peripatetici, 
poi che questa novità pare il giudizio finale della loro 
filosofia, poi che <foreign lang="lat"><hi rend="italic">iam fuerunt signa in luna, stellis et sole</hi>; </foreign> onde, 
insieme con la mutabilità, corruzione e generazione anco della più 
eccellente sustanza del cielo, tal dottrina accenna corruzione e mutazione, 
ma non senza speranza di rigenerarsi <foreign lang="lat"><hi rend="italic">in melius.</hi> </foreign> 
Ho tediato a bastanza <abbr>V.</abbr> <abbr>S.</abbr> <abbr>Ill.</abbr>ma e <abbr>R.</abbr>ma: scusimi per la sua 
<pb n="99"/>
infinita benignità, e per la medesima mi conservi il luogo che si è 
degnata donarmi nella grazia sua. E umilmente me l'inchino. 
Di Firenze, li <date value="16120602">2 di Giugno 1612 </date>. 
Di <abbr>V.</abbr> <abbr>S.</abbr> <abbr>Ill.</abbr>ma e <abbr>R.</abbr>ma 
<abbr>Devot.</abbr>mo e <abbr>Oblig.</abbr>mo <abbr>Ser.</abbr>re 
Galileo Galilei. 
</p></div1>
<div1 type="epistola">
<head>Lett. X: A PAOLO GUALDO </head>
<p>
 
<hi rend="italic">(Firenze, <date value="16120616">16 giugno 1612 </date>)</hi> 
Molto <abbr>Ill.</abbr>re e molto <abbr>R.</abbr>do <abbr>Sig.</abbr>re <abbr>Osser.</abbr>mo
Ho inteso per la gratissima sua quanto passa sin ora in proposito 
della lettera mia circa le macchie solari; di che mi prendo 
gusto, e in particolare di quelli che, per non avere a credere, non 
vogliono vedere; e il gusto procede perché io sto sempre sul guadagnare 
e mai sul perdere, perché continuamente si vien convertendo 
qualche incredulo, e de i già persuasi mai non se ne ribella 
veruno; perché tutto 'l giorno si vanno scoprendo nuovi rincontri 
in confermazion della verità; la quale chi l'ha dalla banda sua, sta 
bene, e può ridere nel veder gl'avversarii sbattersi e affaticarsi in 
vano. Ho anco un'altra consolazione: che queste macchie solari, e 
gl'altri miei scoprimenti, non son cose che col tempo passino via 
e non ritornino così per fretta, come le stelle nuove del <num>72</num> e <num>604</num> 
<pb n="100"/>
o come le comete, che pur finalmente si perdono e danno agio, con 
la lor mancanza, di riposarsi a coloro che, mentre esse furon presenti, 
stettero in qualche angustia; ma queste gli terranno sempre 
al tormento, perché sempre si vedranno: ed è ben ragione che la 
natura mandi una volta a vendicarsi contro l'ingratitudine di coloro 
che tanto tempo l'hanno bistrattata, e che per certa loro 
sciocca ostinazione voglion tener serrati gl'occhi contro a quel 
lume ch'ella, per loro insegnamento, gli tien sempre davanti. Ecco 
che ella finalmente con caratteri indelebili ci mostra chi ell'è e 
quanto ella sia nemica dell'ozio, ma che sempre e in ogni luogo 
gli piace di operare, generare, produrre e dissolvere, e queste sono 
le sue somme eccellenze. Ma non voglio ora entrare in materie da 
non esser capite in una lettera. 
Ho ricevuto dal <abbr>S.</abbr> Velsero avviso come la mia gl'è pervenuta, 
e che gl'è stata grata; ma che Apelle per ora non potrà vederla, 
per non intender la lingua. Io l'ho scritta vulgare, perché ho bisogno 
che ogni persona la possi leggere, e per questo medesimo rispetto 
ho scritto nel medesimo idioma questo ultimo mio trattatello: 
e la ragione che mi muove, è il vedere, che mandandosi per 
gli Studii indifferentemente i gioveni per farsi medici, filosofi <abbr>etc.</abbr>, 
sì come molti si applicano a tali professioni essendovi inettissimi, 
così altri, che sariano atti, restano occupati o nelle cure familiari o 
in altre occupazioni aliene dalla litteratura. [...] Con tutto ciò vorrei 
che anco l'Apelle e gl' altri oltramontani potessero vederla; e qui, 
per esser io occupatissimo, averei bisogno del favore di <abbr>V.</abbr> <abbr>S.</abbr> e del 
<abbr>S.</abbr> Sandeli, il quale mi facesse grazia di trasferirla quanto prima 
in latino e mandarmela poi subito, perché in Roma è chi si è preso 
cura di farla stampare insieme con alcune altre mie. Io intanto anderò 
finendo la seconda per farne l'istesso, e parimente l'invierò a 
<abbr>V.</abbr> <abbr>S.</abbr>; e caso che il <abbr>S.</abbr> Sandeli voglia favorirmi, perché so che 
alcuni termini proprii e alcune frasi dell'arte potriano dargli qualche 
fastidio, non occorre che guardi a ciò, perché io in questa parte 
la ridurrò a i proprii nostri termini. Se io potrò aver tal grazia, <abbr>V.</abbr> <abbr>S.</abbr> 
me n'avvisi subito, e ne procuri quanto prima l'espedizione; e intanto 
si comincerà a fare stampar la italiana in Roma, e il tutto 
<pb n="101"/>
resti <foreign lang="lat"><hi rend="italic">inter nos</hi>. </foreign> Che sarà per fine di questa, con baciar a <abbr>V.</abbr> <abbr>S.</abbr> e a 
tutti gl'amici con ogni affetto le mani, pregandogli da Dio ogni 
contento.
Di Firenze, li <date value="16120616">16 di Giugno 1612 </date>.
Di <abbr>V.</abbr> <abbr>S.</abbr> molto <abbr>I.</abbr> e molto <abbr>R.</abbr>da
<abbr>Se.</abbr>re <abbr>Oblig.</abbr>mo 
Galileo Galilei. 
</p></div1>
<div1 type="epistola">
<head>Lett. XI: A BENEDETTO CASTELLI </head>
<p>
 
<hi rend="italic">(Firenze, <date value="16131221">21 dicembre 1613 </date>)</hi> 
Molto reverendo Padre e Signor mio Osservandissimo,
Ieri mi fu a trovare il signor Niccolò Arrighetti, il quale mi dette 
ragguaglio della Paternità Vostra: ond'io presi diletto infinito nel 
sentir quello di che io non dubitavo punto, ciò è della satisfazion 
<pb n="102"/>
grande che ella dava a tutto cotesto Studio, tanto a i sopraintendenti 
di esso quanto a gli stessi lettori e a gli scolari di tutte le nazioni; 
il qual applauso non aveva contro di lei accresciuto il numero de 
gli emoli, come suole avvenir tra quelli che sono simili d'esercizio, 
ma più presto l'aveva ristretto a pochissimi; e questi pochi 
dovranno essi ancora quietarsi, se non vorranno che tale emulazione, 
che suole anco tal volta meritar titolo di virtù, degeneri 
e cangi nome in affetto biasimevole e dannoso finalmente più a 
quelli che se ne vestono che a nissun altro. Ma il sigillo di tutto 
il mio gusto fu il sentirgli raccontar i ragionamenti ch'ella ebbe 
occasione, mercé della somma benignità di coteste Altezze Serenissime, 
di promuovere alla tavola loro e di continuar poi in camera 
di Madama Serenissima, presenti pure il Gran Duca e la 
Serenissima Arciduchessa, e gl'Illustrissimi ed Eccellentissimi Signori 
<abbr>D.</abbr> Antonio e <abbr>D.</abbr> Paolo Giordano ed alcuni di cotesti molto 
eccellenti filosofi. E che maggior favore può ella desiderare, che 
il veder Loro Altezze medesime prender satisfazione di discorrer 
seco, di promuovergli dubbii, di ascoltarne le soluzioni, e finalmente 
di restar appagate delle risposte della Paternità Vostra? 
I particolari che ella disse, referitimi dal signor Arrighetti, 
m'hanno dato occasione di tornar a considerare alcune cose in 
generale circa 'l portar la Scrittura Sacra in dispute di conclusioni 
naturali, ed alcun'altre in particolare sopra 'l luogo di Giosuè, 
propostoli, in contradizione della mobilità della Terra e stabilità 
<pb n="103"/>
del Sole, dalla Gran Duchessa Madre, con qualche replica della 
Serenissima Arciduchessa. 
Quanto alla prima domanda generica di Madama Serenissima, 
parmi che prudentissimamente fusse proposto da quella e conceduto 
e stabilito dalla Paternità Vostra, non poter mai la Scrittura 
Sacra mentire o errare, ma essere i suoi decreti d'assoluta ed inviolabile 
verità. Solo avrei aggiunto, che, se bene la Scrittura non può 
errare, potrebbe nondimeno talvolta errare alcuno de' suoi interpreti 
ed espositori, in varii modi: tra i quali uno sarebbe gravissimo 
e frequentissimo, quando volessero fermarsi sempre nel puro 
significato delle parole, perché così vi apparirebbono non solo diverse 
contradizioni, ma gravi eresie e bestemmie ancora; poi che 
sarebbe necessario dare a Iddio e piedi e mani e occhi, e non 
meno affetti corporali e umani, come d'ira, di pentimento, d'odio, 
e anco talvolta l'obblivione delle cose passate e l'ignoranza delle 
future. Onde, sì come nella Scrittura si trovano molte proposizioni 
le quali, quanto al nudo senso delle parole, hanno aspetto 
diverso dal vero, ma son poste in cotal guisa per accomodarsi all'incapacità 
del vulgo, così per quei pochi che meritano d'esser 
separati dalla plebe è necessario che i saggi espositori produchino 
i veri sensi, e n'additino le ragioni particolari per che siano sotto 
cotali parole stati profferiti. 
Stante, dunque, che la Scrittura in molti luoghi è non solamente 
capace, ma necessariamente bisognosa d'esposizioni diverse 
dall'apparente significato delle parole, mi par che nelle dispute 
naturali ella doverebbe esser riserbata nell'ultimo luogo: perché, 
procedendo di pari dal Verbo divino la Scrittura Sacra e la natura, 
quella come dettatura dello Spirito Santo, e questa come 
osservantissima esecutrice de gli ordini di Dio; ed essendo, di 
più, convenuto nelle Scritture, per accomodarsi all'intendimento 
dell'universale, dir molte cose diverse, in aspetto e quanto al significato 
delle parole, dal vero assoluto; ma, all'incontro, essendo la 
natura inesorabile e immutabile e nulla curante che le sue recondite 
ragioni e modi d'operare sieno o non sieno esposti alla capacità 
de gli uomini, per lo che ella non trasgredisce mai i termini 
delle leggi imposteli; pare che quello de gli effetti naturali che o la 
sensata esperienza ci pone innanzi a gli occhi o le necessarie dimostrazioni 
<pb n="104"/>
ci concludono, non debba in conto alcuno esser revocato 
in dubbio per luoghi della Scrittura ch'avesser nelle parole diverso 
sembiante, poi che non ogni detto della Scrittura è legato a obblighi 
così severi com'ogni effetto di natura. Anzi, se per questo 
solo rispetto, d'accomodarsi alla capacità de' popoli rozzi e indisciplinati, 
non s'è astenuta la Scrittura d'adombrare de' suoi principalissimi 
dogmi, attribuendo sino all'istesso Dio condizioni lontanissime 
e contrarie alla sua essenza, chi vorrà asseverantemente 
sostenere che ella, posto da banda cotal rispetto, nel parlare anco 
incidentemente di Terra o di Sole o d'altra creatura, abbia eletto 
di contenersi con tutto rigore dentro a i limitati e ristretti significati 
delle parole? e massime pronunziando di esse creature cose 
lontanissime dal primario instituto di esse Sacre Lettere, anzi cose 
tali, che, dette e portate con verità nuda e scoperta, avrebbon 
più presto danneggiata l'intenzion primaria, rendendo il vulgo più 
contumace alle persuasioni de gli articoli concernenti alla salute. 
Stante questo, ed essendo di più manifesto che due verità non 
posson mai contrariarsi, è ofizio de' saggi espositori affaticarsi per 
trovare i veri sensi de' luoghi sacri, concordanti con quelle conclusioni 
naturali delle quali prima il senso manifesto o le dimostrazioni 
necessarie ci avesser resi certi e sicuri. Anzi, essendo, come 
ho detto, che le Scritture, ben che dettate dallo Spirito Santo, per 
l'addotte cagioni ammetton in molti luoghi esposizioni lontane 
dal suono litterale, e, di più, non potendo noi con certezza asserire 
che tutti gl'interpreti parlino inspirati divinamente, crederei 
che fusse prudentemente fatto se non si permettesse ad alcuno 
l'impegnar i luoghi della Scrittura e obbligargli in certo modo a 
dover sostenere per vere alcune conclusioni naturali, delle quali 
una volta il senso e le ragioni dimostrative e necessarie ci potessero 
manifestare il contrario. E chi vuol por termine a gli umani 
ingegni? chi vorrà asserire, già essersi saputo tutto quello che è 
al mondo di scibile? E per questo, oltre a gli articoli concernenti 
alla salute ed allo stabilimento della Fede, contro la fermezza de' 
quali non è pericolo alcuno che possa insurger mai dottrina valida 
ed efficace, sarebbe forse ottimo consiglio il non ne aggiunger 
altri senza necessità: e se così è, quanto maggior disordine sarebbe
 l'aggiugnerli a richiesta di persone, le quali, oltre che noi ignoriamo 
se parlino inspirate da celeste virtù, chiaramente vediamo 
ch'elleno son del tutto ignude di quella intelligenza che sarebbe 
<pb n="105"/>
necessaria non dirò a redarguire, ma a capire, le dimostrazioni 
con le quali le acutissime scienze procedono nel confermare alcune 
lor conclusioni? 
Io crederei che l'autorità delle Sacre Lettere avesse avuto solamente 
la mira a persuader a gli uomini quegli articoli e proposizioni, 
che, sendo necessarie per la salute loro e superando ogni 
umano discorso, non potevano per altra scienza né per altro mezzo 
farcisi credibili, che per la bocca dell'istesso Spirito Santo. Ma 
che quel medesimo Dio che ci ha dotati di sensi, di discorso e d'intelletto, 
abbia voluto, posponendo l'uso di questi, darci con altro 
mezzo le notizie che per quelli possiamo conseguire, non penso 
che sia necessario il crederlo, e massime in quelle scienze delle 
quali una minima particella e in conclusioni divise se ne legge 
nella Scrittura; qual appunto è l'astronomia, di cui ve n'è così 
piccola parte, che non vi si trovano né pur nominati i pianeti. 
Però se i primi scrittori sacri avessero auto pensiero di persuader 
al popolo le disposizioni e movimenti de' corpi celesti, non ne 
avrebbon trattato così poco, che è come niente in comparazione 
dell'infinite conclusioni altissime e ammirande che in tale scienza 
si contengono. 
Veda dunque la Paternità Vostra quanto, s'io non erro, disordinatamente 
procedino quelli che nelle dispute naturali, e che direttamente 
non sono <foreign lang="lat"><hi rend="italic">de Fide</hi>, </foreign> nella prima fronte costituiscono luoghi 
della Scrittura, e bene spesso malamente da loro intesi. Ma se questi 
tali veramente credono d'avere il vero senso di quel luogo particolar 
della Scrittura, ed in consequenza si tengon sicuri d'avere 
in mano l'assoluta verità della quistione che intendono di disputare, 
dichinmi appresso ingenuamente, se loro stimano, gran vantaggio 
aver colui che in una disputa naturale s'incontra a sostener 
il vero, vantaggio, dico, sopra l'altro a chi tocca sostener il falso? 
So che mi risponderanno di sì, e che quello che sostiene la parte 
vera, potrà aver mille esperienze e mille dimostrazioni necessarie 
per la parte sua, e che l'altro non può aver se non sofismi paralogismi 
e fallacie. Ma se loro, contenendosi dentro a' termini naturali 
né producendo altr'arme che le filosofiche, sanno d'essere tanto 
superiori all'avversario, perché, nel venir poi al congresso, por subito 
mano a un'arme inevitabile e tremenda, che con la sola vista 
atterrisce ogni più destro ed esperto campione? Ma, s'io devo dir 
il vero, credo che essi sieno i primi atterriti, e che, sentendosi 
<pb n="106"/>
inabili a potere stare forti contro gli assalti dell'avversario, tentino 
di trovar modo di non se lo lasciar accostare. Ma perché, come 
ho detto pur ora, quello che ha la parte vera dalla sua, ha gran 
vantaggio, anzi grandissimo, sopra l'avversario, e perché è impossibile 
che due verità si contrariino, però non doviamo temer d'assalti 
che ci venghino fatti da chi si voglia, pur che a noi ancora 
sia dato campo di parlare e d'essere ascoltati da persone intendenti 
e non soverchiamente alterate da proprie passioni e interessi. 
In confermazione di che, vengo ora a considerare il luogo particolare 
di Giosuè, per il qual ella apportò a loro Altezze Serenissime 
tre dichiarazioni; e piglio la terza, che ella produsse come mia, 
sì come veramente è, ma v'aggiungo alcuna considerazione di più, 
qual non credo d'avergli detto altra volta. 
Posto dunque e conceduto per ora all'avversario, che le parole 
del testo sacro s'abbino a prender nel senso appunto ch'elle suonano, 
ciò è che Iddio a' preghi di Giosuè facesse fermare il Sole 
e prolungasse il giorno, ond'esso ne conseguì la vittoria; ma richiedendo 
io ancora, che la medesima determinazione vaglia per me, 
sì che l'avversario non presumesse di legar me e lasciar sé libero 
quanto al poter alterare o mutare i significati delle parole; io dico 
che questo luogo ci mostra manifestamente la falsità e impossibilità 
del mondano sistema Aristotelico e Tolemaico, e all'incontro 
benissimo s'accomoda co 'l Copernicano. 
E prima, io dimando all'avversario, s'egli sa di quali movimenti 
si muova il Sole? Se egli lo sa, è forza che e' risponda, quello 
muoversi di due movimenti, cioè del movimento annuo da ponente 
verso levante, e del diurno all'opposito da levante a ponente. 
Ond'io, secondariamente, gli domando se questi due movimenti, 
così diversi e quasi contrarii tra di loro, competono al Sole e sono 
suoi proprii egualmente? È forza risponder di no, ma che un solo 
è suo proprio e particolare, ciò è l'annuo, e l'altro non è altramente 
suo, ma del cielo altissimo, dico del primo mobile, il quale 
rapisce seco il Sole e gli altri pianeti e la sfera stellata ancora, 
costringendoli a dar una conversione 'ntorno alla Terra in <num>24</num> 
ore, con moto, come ho detto, quasi contrario al loro naturale e 
proprio. 
Vengo alla terza interrogazione, e gli domando con quale di 
questi due movimenti il Sole produca il giorno e la notte, cioè 
se col suo proprio o pure con quel del primo mobile? È forza rispondere, 
<pb n="107"/>
il giorno e la notte esser effetti del moto del primo 
mobile, e dal moto proprio del Sole depender non il giorno e la 
notte, ma le stagioni diverse e l'anno stesso. 
Ora, se il giorno depende non dal moto del Sole, ma da quel 
del primo mobile, chi non vede che per allungare il giorno bisogna 
fermare il primo mobile, e non il Sole? Anzi, pur chi sarà 
ch'intenda questi primi elementi d'astronomia e non conosca che, 
se Dio avesse fermato 'l moto del Sole, in cambio d'allungar il 
giorno l'avrebbe scorciato e fatto più breve? perché, essendo 'l 
moto del Sole al contrario della conversione diurna, quanto più 'l 
Sole si movesse verso oriente, tanto più si verrebbe a ritardar il 
suo corso all'occidente; e diminuendosi o annullandosi il moto 
del Sole, in tanto più breve tempo giugnerebbe all'occaso: il qual 
accidente sensatamente si vede nella Luna, la quale fa le sue conversioni 
diurne tanto più tarde di quelle del Sole, quanto il suo 
movimento proprio è più veloce di quel del Sole. Essendo, dunque, 
assolutamente impossibile nella costituzion di Tolomeo e 
d'Aristotile fermare il moto del Sole e allungare il giorno, sì 
come afferma la Scrittura esser accaduto, adunque o bisogna che 
i movimenti non sieno ordinati come vuol Tolomeo, o bisogna 
alterar il senso delle parole, e dire che quando la Scrittura dice 
che Iddio fermò 'l Sole, voleva dire che fermò 'l primo mobile, 
ma che, per accomodarsi alla capacità di quei che sono a fatica 
idonei a intender il nascere e 'l tramontar del Sole, ella dicesse al 
contrario di quel che avrebbe detto parlando a uomini sensati. 
Aggiugnesi a questo, che non è credibile ch'Iddio fermasse il 
Sole solamente, lasciando scorrer l'altre sfere; perché senza necessità 
nessuna avrebbe alterato e permutato tutto l'ordine, gli 
aspetti e le disposizioni dell'altre stelle rispett'al Sole, e grandemente 
perturbato tutto 'l corso della natura: ma è credibile ch'Egli 
fermasse tutto 'l sistema delle celesti sfere, le quali, dopo quel 
tempo della quiete interposta, ritornassero concordemente alle 
lor opre senza confusione o alterazion alcuna. 
Ma perché già siamo convenuti, non doversi alterar il senso delle 
parole del testo, è necessario ricorrere ad altra costituzione delle 
parti del mondo, e veder se conforme a quella il sentimento nudo 
<pb n="108"/>
delle parole cammina rettamente e senza intoppo, sì come veramente 
si scorge avvenire. 
Avendo io dunque scoperto e necessariamente dimostrato, il 
globo del Sole rivolgersi in sé stesso, facendo un'intera conversione 
in un mese lunare in circa, per quel verso appunto che si 
fanno tutte l'altre conversioni celesti; ed essendo, di più, molto 
probabile e ragionevole che il Sole, come strumento e ministro 
massimo della natura, quasi cuor del mondo, dia non solamente, 
com'egli chiaramente dà, luce, ma il moto ancora a tutti i pianeti 
che intorno se gli raggirano; se, conforme alla posizion del 
Copernico, noi attribuirem alla Terra principalmente la conversion 
diurna; chi non vede che per fermar tutto il sistema, onde, 
senza punto alterar il restante delle scambievoli relazioni de' pianeti, 
solo si prolungasse lo spazio e 'l tempo della diurna illuminazione, 
bastò che fusse fermato 'l Sole, com'appunto suonan le 
parole del sacro testo? Ecco, dunque, il modo secondo il quale, 
senza introdur confusione alcuna tra le parti del mondo e senza 
alterazion delle parole della Scrittura, si può, col fermar il Sole, 
allungar il giorno in Terra. 
Ho scritto più assai che non comportano le mie indisposizioni: 
però finisco, con offerirmegli servitore, e gli bacio le mani, pregandogli 
da Nostro Signore le buone feste e ogni felicità. 
Di Firenze, li <date value="161311221">21 Dicembre 1613 </date>
Di Vostra Paternità molto Reverenda 
Servitore Affezionatissimo 
Galileo Galilei.
</p></div1>
<div1 type="epistola">
<head>Lett. XII: A PIERO DINI (16 febbraio 1615)</head>
<p>
<pb n="109"/>
 
<hi rend="italic">(Firenze, <date value="16150216">16 febbraio 1615 </date>)</hi> 
Molto Illustre e Reverendissimo Signor mio Colendissimo,
Perché so che Vostra Signoria molto Illustre e Reverendissima fu 
subito avvisata delle replicate invettive che furono, alcune settimane 
fa, dal pulpito fatte contro la dottrina del Copernico e suoi 
seguaci, e più contro i matematici e la matematica stessa, però 
non gli replicherò nulla sopra questi particolari che da altri intese: 
ma desidero bene che lei sappia, come, non avendo né io né altri 
fatto un minimo moto o risentimento sopra gl'insulti di che fummo 
non con molta carità aggravati, non però si son quietate l'acces'ire 
di quelli; anzi, essendo ritornato da Pisa il medesimo Padre che 
si era fatto sentire quell'anno in privati colloquii, ha aggravato 
di nuovo la mano sopra di me: ed essendogli pervenuta, non so 
donde, copia di una lettera ch'io scrissi l'anno passato al Padre 
Mattematico di Pisa in proposito dell'apportare le autorità sacre 
in dispute naturali ed in esplicazione del luogo di Giosuè, vi vanno 
esclamando sopra, e ritrovandovi, per quanto dicono, molte eresie, 
ed insomma si sono aperti un nuovo campo di lacerarmi. Ma 
<pb n="110"/>
perché da ogni altro che ha veduta detta lettera non mi è stato 
fatto pur minimo segno di scrupolo vo dubitando che forse chi 
l'ha trascritta possa inavvertentemente aver mutata qualche parola; 
la qual mutazione, congiunta son un poco di disposizione 
alle censure, possa far apparire le cose molto diverse dalla mia 
intenzione. E perché alcuni di questi Padri, ed in particolare quest'istesso 
che ha parlato, se ne son venuti costà per far, come intendo, 
qualche altro tentativo con la sua copia di detta mia lettera, 
mi è parso non fuor di proposito mandarne una copia a 
Vostra Signoria Reverendissima nel modo giusto che l'ho scritta 
io, pregandola che mi favorisca di leggerla insierrle col Padre 
Grembergiero Gesuita, matematico insigne e mio grandissimo 
amico e padrone, ed anche lasciargliela, se forse parrà opportuno 
a Sua Reverenza di farla con qualche occasione pervenire in mano 
dell'illustrissimo Cardinal Bellarmino, al quale questi Padri Domenicani 
si son lasciati intendere di voler far capo, con isperanza 
di far, per lo meno, dannar il libro del Copernico e la sua oppinione 
e dottrina. 
La lettera fu da me scritta <foreign lang="lat"><hi rend="italic">currenti calamo</hi>; </foreign> ma queste ultime 
concitazioni, ed i motivi che questi Padri adducono per mostrare 
i demeriti di questa dottrina, ond'ella meriti di essere abolita, mi 
hanno fatto veder qualche cosa di più scritta in simili materie: 
e veramente non solo ritrovo, tutto quello che ho scritto essere 
stato detto da loro, ma molto più ancora, mostrando con quanta 
circonspezione bisogni andar intorno a quelle conclusioni naturali 
che non son <foreign lang="lat"><hi rend="italic">de Fide</hi>, </foreign> alle quali possono arrivare l'esperienze e 
le dimostrazioni necessarie, e quanto perniciosa cosa sarebbe l'asserir 
come dottrina risoluta nelle Sacre Scritture alcuna proposizione 
della quale una volta si potesse aver dimostrazione in contrario. 
Sopra questi capi ho distesa una scrittura molto copiosa, 
ma non l'ho ancora al netto in maniera che ne possa mandar copia 
a Vostra Signoria, ma lo farò quanto prima: nella quale, quel che 
si sia dell'efficacia delle mie ragioni e discorsi, di questo ben son 
<pb n="111"/>
sicuro, che ci si troverà molto più zelo verso Santa Chiesa e la 
dignità delle Sacre Lettere, che in questi miei persecutori; poi che 
loro proccurano di proibir un libro ammesso tanti anni da Santa 
Chiesa, senza averlo pur mai lor veduto, non che letto o inteso; 
ed io non fo altro che esclamare che si esamini la sua dottrina e 
si ponderino le sue ragioni da persone cattolichissime ed intendentissime, 
che si rincontrino le sue posizioni con l'esperienze 
sensate, e che in somma non si danni se prima non si trova falso, 
se è vero che una proposizione non possa insieme esser vera ed 
erronea. Non mancano nella cristianità uomini intendentissimi 
della professione, il parer de' quali circa la verità o falsità della 
dottrina non doverà esser posposto all'arbitrio di chi non è punto 
informato e che pur troppo chiaro si conosce essere da qualche 
parziale affetto alterato, sì come benissimo conoscono molti che 
si trovano qua in fatto, e che veggono tutti gli andamenti e son 
informati, almeno in parte, delle macchine e trattato. 
Niccolò Copernico fu uomo non pur cattolico, ma religioso e 
canonico; fu chiamato a Roma sotto Leone <num>X</num>, quando nel Concilio 
Lateranense si trattava l'emendazione del calendario ecclesiastico, 
facendosi capo a lui come a grandissimo astronomo. Restò 
nondimeno indecisa tal riforma per questa sola cagione, perché la 
quantità de gli anni e de' mesi de' moti del Sole e della Luna non 
erano abbastanza stabiliti: onde egli, d'ordine del vescovo Semproniense, 
che allora era sopraccapo di questo negozio, si messe 
con nuove osservazioni ed accuratissimi studii all'investigazione 
di tali periodi; e ne conseguì in somma tal cognizione, che non 
solo regolò tutti i moti de' corpi celesti, ma si acquistò il titolo 
di sommo astronomo, la cui dottrina fu poi seguita da tutti, e 
conforme ad essa regolato ultimamente il calendario. Ridusse le 
sue fatiche intorno a' corsi e costituzioni de' corpi celesti in sei 
libri, li quali, a richiesta di Niccolò Scombergio, cardinale Capuano, 
mandò in luce, e gli dedicò a Papa Paolo <num>III</num>, e da quel 
<pb n="112"/>
tempo in qua si son veduti publicamente senza scrupolo nessuno. 
Ora questi buoni frati, solo per un sinistro affetto contro di me, 
sapendo che io stimo questo autore, si vantano di dargli il premio 
delle sue fatiche con farlo dichiarare eretico. 
Ma quello che è più degno di considerazione, la prima lor 
mossa contro questa oppinione fu il lasciarsi metter su da alcuni 
miei maligni che gliela dipinsero per opera mia propria, senza 
dirli che ella fosse già <num>70</num> anni fa stampata; e questo medesimo 
stile vanno tenendo con altre persone, nelle quali cercano d'imprimer 
sinistro concetto di me: e questo gli va succedendo in 
modo tale, che, sendo pochi giorni sono arrivato qua Monsignor 
Gherardini, vescovo di Fiesole, nelle prime visite a pien popolo, 
dove si abbatterono alcuni amici miei, proroppe con grandissima 
veemenza contro di me, mostrandosi gravemente alterato, e dicendo 
che n'era per far gran passata con Loro Altezze Serenissime, 
poi che tal mia stravagante oppinione ed erronea dava che dire 
assai in Roma; e forse avrà a quest'ora fatto il debito, se già non 
l'ha ritenuto l'essere destramente fatto avvertito, che l'autore di 
questa dottrina non è altramente un Fiorentino vivente, ma un 
Tedesco morto, che la stampò già <num>70</num> anni sono, dedicando il 
libro al Sommo Pontefice. 
Io vo scrivendo, né mi accorgo che parlo a persona informatissima 
di questi trattamenti, e forse tanto più di me, quanto che 
ella si trova nel luogo dove si fanno gli strepiti maggiori. Scusimi 
della prolissità; e se scorge equità nessuna nella causa mia, prestimi 
il suo favore, ché gliene viverò perpetuamente obbligato. 
Con che le bacio riverentemente le mani, e me gli ricordo servitore 
devotissimo, e dal Signore Dio gli prego il colmo di felicità. 
Di Firenze, li <date value="16150216">16 Febbraio 1615 </date> 
Di <abbr>V.</abbr> <abbr>S.</abbr> molto Illustre e Reverendissima 
Servitore Obbligatissimo 
Galileo Galilei. 
Poscritta. Ancorché io difficilmente possa credere che si fosse 
per partecipare in prendere una tal risoluzione di annullar questo 
<pb n="113"/>
autore, tuttavia, sapendo per altre prove quanta sia la potenza della 
mia disgrazia, quando è congiunta con la malignità ed ignoranza 
de' miei avversari4, mi par di aver cagione di non mi assicurar 
del tutto sopra la somma prudenza e santità di quelli da chi ha 
da dipender l'ultima risoluzione, sì che quella ancora non possa 
esser in parte affascinata da questa fraude che va in volta sotto 
il manto di zelo e di carità. Però, per non mancare, per quanto 
posso, a me stesso ed a quello che dalla mia scrittura vedrà in 
breve Vostra Signoria Reverendissima che è vero e purissimo zelo, 
desiderando che almanco ella possa prima esser veduta, e poi prendasi 
quella risoluzione che piacerà a Dio (ché io quanto a me son 
tanto bene edificato e disposto, che prima che contravvenire a' 
miei superiori, quando non potessi far altro, e che quello che ora 
mi pare di credere e toccar con mano mi avesse ad essere di pregiudizio 
all'anima, <foreign lang="lat"><hi rend="italic">eruerem oculum meam ne me scandalizaret</hi>); </foreign> io 
credo che il più presentaneo rimedio sia il battere alli Padri Gesuiti, 
come quelli che sanno assai sopra le comuni lettere de' frati: 
però gli potrà dar la copia della lettera, ed anco leggergli, se le 
piacerà, questa che scrivo a lei; e poi, per la sua solita cortesia, si 
degnerà di farmi avvisato di quanto avrà potuto ritrarre. Non so 
se fosse opportuno essere col signor Luca Valerio, e dargli copia 
di detta lettera, come uomo che è di casa del Cardinale Aldobrandino 
e potrebbe fare con Sua Santità qualche offizio. Di questo 
e di ogni altra cosa mi rimetto alla sua bontà e prudenza, e gli 
raccomando la riputazion mia, e di nuovo gli bacio le mani. 
</p></div1>
<div1 type="epistola">
<head>Lett. XIII: A PIERO DINI (23 marzo 1615)</head>
<pb n="114"/>
<opener>A Monsignor Piero Dini in Roma
<dateline rend="italic">(Firenze, 3 marzo 1615 </dateline> </opener>
<p> Molto Illustre e Reverendissimo Sig8 mio Colendissimo,</p>
<p>Risponderò succintamente alla cortesissima lettera di Vostra Signoria 
 molto Illustre e Reverendissima, non mi permettendo il 
 poter far altramente il mio cattivo stato di sanità. </p>
<p>Quanto al primo particolare che ella mi tocca, che al più che 
 potesse esser deliberato circa il libro del Copernico, sarebbe il 
 mettervi qualche postilla, che la sua dottrina fusse introdotta per 
 salvar l'apparenze, nel modo ch'altri introdussero gli eccentrici 
 e gli epicicli, senza poi credere che veramente e' sieno in natura, 
 gli dico (rimettendomi sempre a chi più di me intende, e solo per 
 zelo che ciò che si è per fare sia fatto con ogni maggior cautela) 
 che quanto a salvar l'apparenze il medesimo Copernico aveva già 
 per avanti fatta la fatica, e satisfatto alla parte de gli astrologi secondo 
 la consueta e ricevuta maniera di Tolomeo; ma che poi, 
 vestendosi l'abito di filosofo, e considerando se tal costituzione 
 delle parti dell'universo poteva realmente sussistere <foreign lang="lat" rend="italic">in rerum natura</foreign>, 
 e veduto che no, e parendogli pure che il problema della 
 vera costituzione fusse degno d'esser ricercato, si messe all'investigazione 
 di tal costituzione, conoscendo che se una disposizione 
 di parti finta e non vera poteva satisfar all'apparenze, molto più 
 ciò si arebbe ottenuto dalla vera e reale, e nell'istesso tempo si sarebbe 
 in filosofia guadagnato una cognizione tanto eccellente, qual 
 è il sapere la vera disposizione delle parti del mondo; e trovandosi 
 egli, per l'osservazioni e studii di molti anni, copiosissimo di tutti 
 i particolari accidenti osservati nelle stelle, senza i quali tutti diligentissimamente 
 appresi e prontissimamente affissi nella mente è 
 impossibile il venir in notizia di tal mondana constituzione, con 
 replicati studii e lunghissime fatiche conseguì quello che l'ha reso 
 poi ammirando a tutti quelli che con diligenza lo studiano, sì che 
 restino capaci de' suoi progressi: tal che il voler persuadere che 
 il Copernico non stimasse vera la mobilità della Terra, per mio 
 credere, non votrebbe trovar assenso se non forse appresso chi 
 <pb n="115"/>non l'avesse letto, essendo tutti 6 i suoi libri pieni di dottrina dependente 
 dalla mobilità della Terra, e quella esplicante e confermante. 
 E se egli nella sua dedicatoria molto ben intende e confessa 
 che la posizione della mobilità della Terra era per farlo reputare 
 stolto presso l'universale, il giudizio del quale egli dice di 
 non curare, molto più stolto sarebb'egli stato a voler farsi reputar 
 tale per un'opinione da se2 introdotta, ma non interamente e veramente 
 creduta. </p>
<p>Quanto poi al dire che gli autori principali che hanno introdotto 
 gli eccentrici e gli epicicli non gli abbino poi reputati veri, questo 
 non crederò io mai; e tanto meno, quanto con necessità assoluta 
 bisogna ammettergli nell'età nostra, mostrandocegli il senso stesso. 
 Perche2, non essendo l'epiciclo altro che un cerchio descritto dal 
 moto d'una stella la quale non abbracci con tal suo rivolgimento 
 il globo terrestre, non veggiamo noi di tali cerchi esserne da quattro 
 stelle descritti quattro intorno a Giove? e non è egli più chiaro 
 che 'l Sole, che Venere descrive il suo cerchio intorno ad esso Sole 
 senza comprender la Terra, e per conseguenza forma un epiciclo? 
 e l'istesso accade anco a Mercurio. In oltre, essendo l'eccentrico 
 un cerchio che ben circonda la Terra, ma non la contiene nel suo 
 centro, ma da una banda, non si ha da dubitare se il corso di 
 Marte sia eccentrico alla Terra, vedendosi egli ora più vicino ed 
 ora più remoto, in tanto che ora lo veggiamo piccolissimo ed altra 
 volta di superficie 60 volte maggiore; adunque, qualunque si sia 
 il suo rivolgimento, egli circonda la Terra, e gli è una volta otto 
 volte più presso che un'altra. E di tutte queste cose e d'altre simili 
 in gran numero ce n'hanno data sensata esperienza gli ultimi scoprimenti: 
 tal che il voler ammettere la mobilità della Terra solo 
 con quella concessione e probabilità che si ricevono gli eccentrici 
 e gli epicicli, è un ammetterla per sicurissima, verissima e irrefragabile. </p>
<p>Ben e vero che di quelli che hanno negato gli eccentrici e gli epicicli 
 io ne trovo 2 classi. Una è di quelli che, sendo del tutto ignudi 
 dell'osservazioni de' movimenti delle stelle e di quello che bisogni 
 salvare, negano senza fondamento nessuno tutto quello che e' non 
 intendono: ma questi son degni che di loro non si faccia alcuna 
 <pb n="116"/>considerazione. Altri, molto più ragionevoli, non negheranno i 
 movimenti circolari descritti da i corpi delle stelle intorno ad altri 
 centri che quello della Terra, cosa tanto manifesta, che, all'incontro, 
 è chiaro, nessuno de' pianeti far il suo rivolgimento concentrico 
 ad essa Terra; ma solo negheranno, ritrovarsi nel corpo celeste 
 una struttura di orbi solidi e tra se2 divisi e separati, che, arrotandosi 
 e fregandosi insieme, portino i corpi de' pianeti, etc8: e questi 
 crederò io che benissimo discorrino; ma questo non è un levar 
 i movimenti fatti dalle stelle in cerchi eccentrici alla Terra o in 
 epicicli, che sono i veri e semplici assunti di Tolomeo e de gli 
 astronomi grandi, ma è un repudiar gli orbi solidi materiali e distinti, 
 introdotti da i fabbricatori di teoriche per agevolar l'intelligenza 
 de i principianti ed i computi de' calculatori; e questa 
 sola parte è fittizia e non reale, non mancando a Iddio modo di 
 far camminare le stelle per gl'immensi spazii del cielo, ben dentro 
 a limitati e certi sentieri, ma non incatenate o forzate. 
 §Però, quanto al Copernico, egli, per mio avviso, non è capace 
 di moderazione, essendo il principalissimo punto di tutta la sua 
 dottrina e l'universal fondamento la mobilità della Terra e stabilità 
 del Sole: però, o bisogna dannarlo del tutto, o lasciarlo nel 
 suo essere, parlando sempre per quanto comporta la mia capacità. 
 Ma se sopra una tal resoluzione e' sia bene attentissimamente considerare, 
 ponderare, esaminare, ciò che egli scrive, io mi sono 
 ingegnato di mostrarlo in una mia scrittura, per quanto da Dio 
 benedetto mi è stato conceduto, non avendo mai altra mira che 
 alla dignità di Santa Chiesa e non indirizzando ad altro fine le mie 
 deboli fatiche; il qual purissimo e zelantissimo affetto son ben 
 sicuro che in essa scrittura si scorgerà chiaro, quando per altro 
 ella fusse piena d'errori o di cose di poco momento: e già l'averei 
 inviata a Vostra Signoria Reverendissima, se alle mie tante e sì 
 gravi indisposizioni non si fusse ultimamente aggiunto un assalto 
 di dolori colici che m'ha travagliato assai; ma la manderò 
 quanto prima. Anzi, per il medesimo zelo, vo mettendo insieme 
 tutte le ragioni del Copernico, riducendole a chiarezza intelligibile 
 da molti, dove ora sono assai difficili, e più aggiungendovi molte 
 e molte altre considerazioni, fondate sempre sopra osservazioni 
 celesti, sopra esperienze sensate e sopra incontri di effetti naturali, 
 <pb n="117"/>per offerirle poi a i piedi del Sommo Pastore ed all'infallibile determinazione 
 di Santa Chiesa, che ne faccia quel capitale che parrà 
 alla sua somma prudenza. </p>
<p>Quanto al parere del molto reverendo Padre Grembergero, io 
 veramente lo laudo, e volentieri lascio la fatica delle interpretazioni 
 a quelli che intendono infinitamente più di me. Ma quella 
 breve scrittura che mandai a Vostra Signoria Reverendissima è, 
 come vede, una lettera privata, scritta più d'un anno fa all'amico 
 mio, per esser letta da lui solo; ma avendon'egli, pur senza mia 
 saputa, lasciato prender copia, e sentendo io che l'era venuta 
 nelle mani di quel medesimo che tanto acerbamente m'aveva sin 
 dal pulpito lacerato, e sapendo ch'ei l'aveva portata costà, giudicai 
 ben fatto che ve ne fusse un'altra copia, per poterla in ogni 
 occasione incontrare, e massime avendo quello ed altri suoi aderenti 
 teologi sparso qua voce, come detta mia lettera era piena 
 d'eresie. Non è, dunque, il mio pensiero di metter mano a impresa 
 tanto superiore alle mie forze; se ben non si deve anco 
 diffidare che la Benignità divina tal volta si degni di inspirare 
 qualche raggio della sua immensa sapienza in intelletti umili, e 
 massime quando son almeno adornati di sincero e santo zelo; 
 oltre che, quando si abbino a concordar luoghi sacri con dottrine 
 naturali nuove e non comuni, è necessario aver intera notizia di 
 tali dottrine, non si potendo accordar due corde insieme col sentirne 
 una sola. E se io conoscessi di potermi prometter alcuna cosa 
 dalla debolezza del mio ingegno, mi piglierei ardire di dire di 
 ritrovar tra alcuni luoghi delle Sacre Lettere e di questa mondana 
 constituzione molte convenienze che nella vulgata filosofia non 
 così ben mi pare che consuonino: e l'avermi Vostra Signoria Reverendissima 
 accennato, come il luogo del Salmo 18 è de i reputati 
 più repugnanti a questa opinione, m'ha fatto farci sopra nuova 
 reflessione, la quale mando a Vostra Signoria con tanto minor 
 renitenza, quanto ella mi dice che l'Illustrissimo e Reverendissimo 
 <pb n="118"/>Cardinal Bellarmino volentieri vedrà se ho alcun altro di tali 
 luoghi. Però, avendo io satisfatto al semplice cenno di Sua Signoria 
 Illustrissima e Reverendissima, veduta che abbia Sua Signoria 
 Illustrissima questa mia, qualunque ella si sia, contemplazione, 
 ne faccia quel tanto che la sua somma prudenza ordinerà; 
 che2 io intendo solamente di riverire e ammirare le cognizioni tanto 
 sublimi, e obbedire a i cenni de' miei superiori, ed all'arbitrio loro 
 sottoporre ogni mia fatica. </p>
<p>Però, non mi arrogando che, qualunque si sia la verità della 
 supposizione <foreign lang="lat" rend="italic">ex parte naturae,</foreign> altri non possino apportare molto 
 più congruenti sensi alle parole del Profeta, anzi stimandomi io 
 inferiore a tutti, e però a tutti i sapienti sottoponendomi, direi, 
 parermi che nella natura si ritrovi una substanza spiritosissima, 
 tenuissima e velocissima, la quale, diffondendosi per l'universo, 
 penetra per tutto senza contrasto, riscalda, vivifica e rende feconde 
 tutte le viventi creature; e di questo spirito par che 'l senso 
 stesso ci dimostri il corpo del Sole esserne ricetto principalissimo, 
 dal quale espandendosi un'immensa luce per l'universo, accompagnata 
 da tale spirito calorifico e penetrante per tutti i corpi 
 vegetabili, gli rende vividi e fecondi. Questo ragionevolmente 
 stimar si può essere qualche cosa di più del lume, poi che ei penetra 
 e si diffonde per tutte le sustanze corporee, ben che densissime, 
 per molte delle quali non così penetra essa luce: tal che, sì 
 come dal nostro fuoco veggiamo e sentiamo uscir luce e calore, 
 e questo passar per tutti i corpi, ben che opaci e solidissimi, e 
 quella trovar contrasto dalla solidità e opacità, così l'emanazione 
 del Sole è lucida e calorifica, e la parte calorifica è la più penetrante. 
 Che poi di questo spirito e di questa luce il corpo solare 
 sia, come ho detto, un ricetto e, per così dire, una conserva che 
 <foreign lang="lat" rend="italic">ab extra</foreign> gli riceva, più tosto che un principio e fonte primario 
 dal quale originariamente si derivino, parmi che se n'abbia evidente 
 certezza nelle Sacre Lettere, nelle quali veggiamo, avanti 
 la creazione del Sole, lo spirito con la sua calorifica e feconda virtù 
 <foreign lang="lat">" foventem aquas seu incubantem super aquas ",</foreign> per le future generazioni; 
 e parimente aviamo la creazione della luce nel primo 
 giorno, dove che il corpo solare vien creato il giorno quarto. Onde 
 molto verisimilmente possiamo affermare, questo spirito fecondante 
 <pb n="119"/>e questa luce diffusa per tutto il mondo concorrere ad unirsi e 
 fortificarsi in esso corpo solare, per ciò nel centro dell'universo 
 collocato, e quindi poi, fatta più splendida e vigorosa, di nuovo 
 diffondersi. </p>
 <p>Di questa luce primogenea e non molto splendida avanti la sua 
 unione e concorso nel corpo solare, ne aviamo attestazione dal 
 Profeta nel Salmo 73, v. 16: <foreign lang="lat">"Tuus est dies et tua est nox: Tu 
 fabricatus es auroram et Solem";</foreign> il qual luogo vien interpretato, 
 Iddio aver fatto avanti al Sole una luce simile a quella dell'aurora: 
 di più, nel testo ebreo in luogo d' "aurora" si legge "lume", per 
 insinuarci quella luce che fu creata molto avanti al Sole, assai più 
 debile della medesima ricevuta, fortificata e di nuovo diffusa da 
 esso corpo solare. A questa sentenza mostra d'alludere l'opinione 
 d'alcuni antichi filosofi, che hanno creduto lo splendor del Sole 
 esser un concorso nel centro del mondo de gli splendori delle 
 stelle, che, standogli intorno sfericamente disposte, vibrano i raggi 
 loro, li quali, concorrendo e intersecandosi in esso centro, accrescono 
 ivi e per mille volte raddoppiano la luce loro; onde ella 
 poi, fortificata, si reflette e si sparge assai più vigorosa e ripiena, 
 dirò così, di maschio e vivace calore, e si diffonde a vivificare tutti 
 i corpi che intorno ad esso centro si raggirano: sì che, con certa 
 similitudine, come nel cuore dell'animale si fa una continua regenerazione 
 di spiriti vitali, che sostengono e vivificano tutte le 
 membra, mentre però viene altresì ad esso cuore altronde sumministrato 
 il pabulo e nutrimento, senza il quale ei perirebbe, così 
 nel Sole, mentre <foreign lang="lat" rend="italic">ab extra</foreign> concorre il suo pabulo, si conserva quel 
 fonte onde continuamente deriva e si diffonde questo lume e calore 
 prolifico, che dà la vita a tutti i membri che attorno gli riseggono. 
 Ma come che della mirabil forza ed energia di questo spirito 
 e lume del Sole, diffuso per l'universo, io potessi produr molte 
 attestazioni di filosofi e gravi scrittori, voglio che mi basti un solo 
 luogo del Beato Dionisio Areopagita nel libro <foreign lang="lat" rend="italic">De divinis nominibus</foreign> 
 il quale è tale: <foreign lang="lat">"Lux etiam colligit convertitque ad se omnia, 
 <pb n="120"/>quae videntur, quae moventur, quae illustrantur, quae calescunt, et 
 uno nomine ea quae ab eius splendore continentur. Itaque Sol 
 Ilios dicitur, quod omnia congreget colligatque dispersa".</foreign> E poco 
 più a basso scrive dell'istesso: <foreign lang="lat">"Si enim Sol hic, quem videmus, 
 eorum quae sub sensum cadunt essentias et qualitates, quamquam 
 multae sint ac dissimiles, tamen ipse, qui unus est aequabiliterque 
 lumen fundit, renovat, alit, tuetur, perficit, dividit, coniungit, fovet, 
 foecunda reddit, auget, mutat, firmat, edit, movet, vitaliaque facit 
 omnia, et unaquaeque res huius universitatis, pro captu suo, unius 
 atque eiusdem Solis est particeps, causasque multorum, quae participant, 
 in se aequabiliter anticipatas habet; certe maiore ratione 
 etc. ". </foreign></p>
 <p>Ora, stante questa filosofica posizione, la quale è forse una delle 
 principali porte per cui si entri nella contemplazione della natura, 
 io crederrei, parlando sempre con quella umiltà e reverenza che 
 devo a Santa Chiesa e a tutti i suoi dottissimi Padri, da me riveriti 
 e osservati ed al giudizio de' quali sottopongo me ed ogni 
 mio pensiero, crederrei, dico, che il luogo del Salmo potesse aver 
 questo senso, cioè che <foreign lang="lat">"Deus in Sole posuit tabernaculum suum"</foreign>
 come in sede nobilissima di tutto 'l mondo sensibile; dove poi si 
 dice che <foreign lang="lat">"Ipse, tanquam sponsus procedens de thalamo suo, exultavit 
 ut gigas ad currendam viam",</foreign> intenderei, ciò esser detto del 
 Sole irradiante, ciò è del lume e del già detto spirito calorifico e 
 fecondante tutte le corporee sustanze, il quale, partendo dal corpo 
 solare, velocissimamente si diffonde per tutto 'l mondo: al qual 
 senso si adattano puntualmente tutte le parole. E prima, nella 
 parola <foreign lang="lat">"sponsus"</foreign> aviamo la virtù fecondante e prolifica; l' <foreign lang="lat">"exultare" </foreign>
 ci addita quell'emanazione di essi raggi solari fatta, in certo 
 modo, a salti, come 'l senso chiaramente ci mostra; <foreign lang="lat">"ut gigas",</foreign>
 o vero <foreign lang="lat">"ut fortis",</foreign> ci denota l'efficacissima attività e virtù di penetrare 
 per tutti i corpi, ed insieme la somma velocità del muoversi 
 per immensi spazii, essendo l'emanazione della luce come instantanea. 
 <pb n="121"/>Confermasi dalle parole <foreign lang="lat">"procedens de thalamo suo",</foreign> che 
 tale emanazione e movimento si deve referire ad esso lume solare, 
 e non all'istesso corpo del Sole; poi che il corpo e globo del Sole 
 è ricetto e <foreign lang="lat">"tanquam thalamus"</foreign> di esso lume, ne2 torna ben a dire 
 che <foreign lang="lat">"thalamus procedat de thalamo".</foreign> Da quello che segue, <foreign lang="lat">"a 
 summo caeli egressio eius",</foreign> aviamo la prima derivazione e partita 
 di questo spirito e lume dall'altissime parti del cielo, ciò è sin 
 dalle stelle del firmamento o anco dalle sedi più sublimi. <foreign lang="lat">"Et occursus 
 eius usque ad summum eius":</foreign> ecco la reflessione e, per 
 così dire, la riemanazione dell'istesso lume sino alla medesima 
 sommità del mondo. Segue: <foreign lang="lat">"Nec est qui se abscondat a calore 
 eius":</foreign> eccoci additato il calore vivificante e fecondante, distinto 
 dalla luce e molto più di quella penetrante per tutte le corporali 
 sustanze, ben che densissime; poi che dalla penetrazione della 
 luce molte cose ci difendono e ricuoprono, ma da questa altra 
 virtù <foreign lang="lat">"non est qui se abscondat a calore eius".</foreign> Né devo tacer 
 cert'altra mia considerazione, non aliena da questo proposito. Io 
 già ho scoperto il concorso continuo di alcune materie tenebrose 
 sopra il corpo solare, dove elleno si mostrano al senso sotto aspetto 
 di macchie oscurissime, ed ivi poi si vanno consumando e risolvendo; 
 ed accennai come queste per avventura si potrebbono stimar 
 parte di quel pabulo, o forse gli escrementi di esso, del quale 
 il Sole da alcuni antichi filosofi fu stimato bisognoso per suo sostentamento. 
 Ho anco dimostrato, per l'osservazioni continuate di 
 tali materie tenebrose, come il corpo solare per necessità si rivolge 
 in se2 stesso, e di più accennato quanto sia ragionevol il creder che 
 da tal rivolgimento dependino i movimenti de' pianeti intorno al 
 medesimo Sole. Di più, noi sappiamo che l'intenzione di questo 
 Salmo è di laudare la legge divina, paragonandola il Profeta col 
 corpo celeste, del quale, tra le cose corporali, nissuna è più bella, 
 più utile e più potente. Però, avendo egli cantati gli encomii del 
 Sole e non gli essendo occulto che egli fa raggirarsi intorno tutti 
 i corpi mobili del mondo, passando alle maggiori prerogative della 
 legge divina e volendola anteporre al Sole, aggiunge: <foreign lang="lat">"Lex Domini 
 immaculata, convertens animas "</foreign> etc.; quasi volendo dire che 
 essa legge è tanto più eccellente del Sole istesso, quanto l'esser 
 immaculato ed aver facoltà di convertir intorno a sé le anime è 
 più eccellente condizione che l'essere sparso di macchie, come è 
 il Sole, ed il farsi raggirar attorno i globi corporei e mondani.</p> 
 <pb n="122"/><p>So e confesso il mio soverchio ardire nel voler por bocca, essendo 
 imperito nelle Sacre Lettere, in esplicar sensi di sì alta 
 contemplazione: ma come che il sottomettermi io totalmente al 
 giudizio de' miei superiori può rendermi scusato, così quel che 
 segue del versetto già esplicato, <foreign lang="lat">"Testimonium Domini fidele, sapientiam 
 praestans parvulis",</foreign> m'ha dato speranza, poter esser che 
 la infinita benignità di Dio possa indirizzare verso la purità della 
 mia mente un minimo raggio della sua grazia, per la quale mi si 
 illumini alcuno de' reconditi sensi delle sue parole. Quanto ho 
 scritto, signor mio, è un piccol parto, bisognoso d'esser ridotto a 
 miglior forma, lambendolo e ripulendolo con affezione e pazienza, 
 essendo solamente abbozzato e di membra capaci sì di figura assai 
 proporzionata, ma per ora incomposte e rozze: se averò possibilità, 
 l'andrò riducendo a miglior simmetria; intanto la prego a 
 non lo lasciar venire in mano di persona che, adoprando, invece 
 della delicatezza della lingua materna, l'asprezza ed acutezza del 
 dente novercale, in luogo di ripulirlo non lo lacerasse e dilaniasse 
 del tutto. Con che le bacio riverentemente le mani, insieme con 
 li signori Buonarroti, Guiducci, Soldani e Giraldi, qui presenti 
 al serrar della lettera. </p>
<closer> Di Firenze, li 23 Marzo 1615. 
 Di V. S. molt'Illustre e Reverendissima 
 Servitore obligatissimo 
<signed>Galileo Galilei.</signed> </closer>
   </div1>
 <div1 type="epistola">
<head> Lett. XIV: A MADAMA CRISTINA DI LORENA </head>
<opener>A madama Cristina di Lorena granduchessa di Lorena
<date>1615</date> </opener>
<p>Io scopersi pochi anni a dietro, come ben sa l'Altezza Vostra 
Serenissima, molti particolari nel cielo, stati invisibili sino a questa 
età; li quali, sì per la novità, sì per alcune consequenze che da 
<pb n="123"/>
essi dependono, contrarianti ad alcune proposizioni naturali comunemente 
ricevute dalle scuole de i filosofi, mi eccitorno contro 
non piccol numero di tali professori; quasi che io di mia mano 
avessi tali cose collocate in cielo, per intorbidar la natura e le 
scienze. E scordatisi in certo modo che la moltitudine de' veri 
concorre all'investigazione, accrescimento e stabilimento delle discipline, 
e non alla diminuzione o destruzione, e dimostrandosi 
nell'istesso tempo più affezzionati alle proprie opinioni che alle 
vere, scorsero a negare e far prova d'annullare quelle novità, delle 
quali il senso istesso, quando avessero voluto con attenzione riguardarle, 
gli averebbe potuti render sicuri; e per questo produssero 
varie cose, ed alcune scritture pubblicarono ripiene di vani discorsi, 
e, quel che fu più grave errore, sparse di attestazioni delle 
Sacre Scritture, tolte da luoghi non bene da loro intesi e lontano 
dal proposito addotti: nel quale errore forse non sarebbono incorsi, 
se avessero avvertito un utilissimo documento che ci dà <abbr>S.</abbr> Agostino 
intorno all'andar con riguardo nel determinar resolutamente 
sopra le cose oscure e difficili ad esser comprese per via del solo 
discorso; mentre, parlando pur di certa conclusione naturale attenente 
a i corpi celesti, scrive così: <foreign lang="lat">"Nunc autem, servata semper 
moderatione piae gravitatis, nihil credere de re obscura temere 
debemus, ne forte quod postea veritas patefecerit, quamvis libris 
sanctis, sive Testamenti Veteris sive Novi, nullo modo esse possit 
adversum, tamen propter amorem nostri erroris oderimus."</foreign><foreign lang="lat"><hi rend="italic">De genesi ad literam</hi>, </foreign> <abbr>lib.</abbr> <num>II</num>, in fine.
 È accaduto poi che il tempo è andato successivamente scoprendo 
a tutti le verità prima da me additate, e con la verità del fatto la 
diversità degli animi tra quelli che schiettamente e senz'altro livore 
non ammettevano per veri tali scoprimenti, e quegli che all'incredulità 
aggiugnevano qualche affetto alterato: onde, sì come i più 
intendenti della scienza astronomica e della naturale restarono persuasi 
al mio primo avviso, così si sono andati quietando di grado 
in grado gli altri tutti che non venivano mantenuti in negativa 
o in dubbio da altro che dall'inaspettata novità e dal non aver 
avuta occasione di vederne sensate esperienze; ma quelli che, oltre 
<pb n="124"/>
all'amor del primo errore, non saprei qual altro loro immaginato 
interesse gli rende non bene affetti non tanto verso le cose quanto 
verso l'autore, quelle, non le potendo più negare, cuoprono sotto 
un continuo silenzio, e divertendo il pensiero ad altre fantasie, 
inacerbiti più che prima da quello onde gli altri si sono addolciti 
e quietati, tentano di progiudicarmi con altri modi. De' quali io 
veramente non farei maggiore stima di quel che io mi abbia fatto 
dell'altre contradizzioni, delle quali mi risi sempre, sicuro dell'esito 
che doveva avere 'l negozio, s'io non vedessi che le nuove 
calunnie e persecuzioni non terminano nella molta o poca dottrina, 
nella quale io scarsamente pretendo, ma si estendono a 
tentar di offendermi con macchie che devono essere e sono da 
me più aborrite che la morte, né devo contentarmi che le sieno 
conosciute per ingiuste da quelli solamente che conoscono me e 
loro, ma da ogn'altra persona ancora. Persistendo dunque nel primo 
loro instituto di voler con ogni immaginabil maniera atterrar me 
e le cose mie, sapendo come io ne' miei studii di astronomia e 
di filosofia tengo, circa alla costituzione delle parti del mondo, 
che il Sole, senza mutar luogo, resti situato nel centro delle conversioni 
de gli orbi celesti, e che la Terra, convertibile in se stessa, 
se gli muova intorno; e di più sentendo che tal posizione vo confermando 
non solo col reprovar le ragioni di Tolommeo e d'Aristotile, 
ma col produrne molte in contrario, ed in particolare alcune 
attenenti ad effetti naturali, le cause de' quali forse in altro 
modo non si possono assegnare, ed altre astronomiche, dependenti 
da molti rincontri de' nuovi scoprimenti celesti, li quali apertamente 
confutano il sistema Tolemaico e mirabilmente con quest'altra 
posizione si accordano e la confermano; e forse confusi 
per la conosciuta verità d'altre proposizioni da me affermate, diverse 
dalle comuni; e però diffidando ormai di difesa, mentre restassero 
nel campo filosofico; si son risoluti a tentar di fare scudo 
alle fallacie de' lor discorsi col manto di simulata religione e con 
l'autorità delle Scritture Sacre, applicate da loro, con poca intelligenza, 
alla confutazione di ragioni né intese né sentite. 
E prima, hanno per lor medesimi cercato di spargere concetto 
nell'universale, che tali proposizioni sieno contro alle Sacre Lettere, 
ed in consequenza dannande ed eretiche; di poi, scorgendo 
quanto per lo più l'inclinazione dell'umana natura sia più pronta 
ad abbracciar quell'imprese dalle quali il prossimo ne venga, ben 
<pb n="125"/>
che ingiustamente, oppresso, che quelle ond'egli ne riceva giusto 
sollevamento, non gli è stato difficile il trovare chi per tale, ciò 
è per dannanda ed eretica, l'abbia con insolita confidenza predicata 
sin da i pulpiti, con poco pietoso e men considerato aggravio 
non solo di questa dottrina e di chi la segue, ma di tutte le matematiche 
e de' matematici insieme; quindi, venuti in maggior 
confidenza, e vanamente sperando che quel seme, che prima fondò 
radice nella mente loro non sincera, possa diffonder suoi rami 
ed alzargli verso il cielo, vanno mormorando tra 'l popolo che per 
tale ella sarà in breve dichiarata dall'autorità suprema. E conoscendo 
che tal dichiarazione spianterebbe non sol queste due conclusioni, 
ma renderebbe dannande tutte l'altre osservazioni e proposizioni 
astronomiche e naturali, che con esse hanno corrispondenza 
e necessaria connessione, per agevolarsi il negozio cercano, 
per quanto possono, di far apparir questa opinione, almanco appresso 
all'universale, come nuova e mia particolare, dissimulando 
di sapere che Niccolò Copernico fu suo autore o più presto innovatore 
e confermatore, uomo non solamente cattolico, ma sacerdote 
e canonico, e tanto stimato, che, trattandosi nel Concilio lateranense, 
sotto Leon <num>X</num>, della emendazion del calendario ecclesiastico, 
egli fu chiamato a Roma sin dall'ultime parti di Germania 
per questa riforma, la quale allora rimase imperfetta solo 
perché non si aveva ancora esatta cognizione della giusta misura 
dell'anno e del mese lunare: onde a lui fu dato il carico dal Vescovo 
Semproniense, allora soprintendente a quest'impresa, di cercar 
con replicati studi e fatiche di venire in maggior lume e certezza 
di essi movimenti celesti; ond'egli, con fatiche veramente atlantiche 
e col suo mirabil ingegno, rimessosi a tale studio, si avanzò 
tanto in queste scienze, e a tale esattezza ridusse la notizia de' 
periodi de' movimenti celesti, che si guadagnò il titolo di sommo 
astronomo, e conforme alla sua dottrina non solamente si è poi 
regolato il calendario, ma si fabbricorno le tavole di tutti i movimenti 
de' pianeti: ed avendo egli ridotta tal dottrina in sei libri, 
la pubblicò al mondo a i preghi del Cardinal Capuano e del 
Vescovo Culmense; e come quello che si era rimesso con tante 
<pb n="126"/>
fatiche a questa impresa d'ordine del Sommo Pontefice, al suo 
successore, ciò è a Paolo <num>III</num>, dedicò il suo libro delle Revoluzioni 
Celesti, il qual, stampato pur allora, è stato ricevuto da Santa 
Chiesa, letto e studiato per tutto il mondo, senza che mai si sia 
presa pur minima ombra di scrupolo nella sua dottrina. La quale 
ora mentre si va scoprendo quanto ella sia ben fondata sopra manifeste 
esperienze e necessarie dimostrazioni, non mancano persone 
che, non avendo pur mai veduto tal libro, procurano il premio 
delle tante fatiche al suo autore con la nota di farlo dichiarare 
eretico; e questo solamente per sodisfare ad un lor particolare 
sdegno, concepito senza ragione contro di un altro, che non ha 
più interesse col Copernico che l'approvar la sua dottrina. 
Ora, per queste false note che costoro tanto ingiustamente cercano 
di addossarmi, ho stimato necessario per mia giustificazione 
appresso l'universale, del cui giudizio e concetto, in materia di 
religione e di reputazione, devo far grandissima stima, discorrer 
circa a quei particolari che costoro vanno producendo per detestare 
ed abolire questa opinione, ed in somma per dichiararla non 
pur falsa, ma eretica, facendosi sempre scudo di un simulato zelo 
di religione e volendo pur interessar le Scritture Sacre e farle in 
certo modo ministre de' loro non sinceri proponimenti, col voler, 
di più, s'io non erro, contro l'intenzion di quelle e de' Santi 
Padri, estendere, per non dir abusare, la loro autorità, sì che anco 
in conclusioni pure naturali e non <foreign lang="lat"><hi rend="italic">de Fide</hi>, </foreign> si deva lasciar totalmente 
il senso e le ragioni dimostrative per qualche luogo della 
Scrittura, che tal volta sotto le apparenti parole potrà contener 
sentimento diverso. Dove spero di dimostrar, con quanto più pio 
e religioso zelo procedo io, che non fanno loro, mentre propongo 
non che non si danni questo libro, ma che non si danni, come vorrebbono 
essi, senza intenderlo, ascoltarlo, né pur vederlo, e massime 
sendo autore che mai non tratta di cose attenenti a religione 
o a fede, né con ragioni dependenti in modo alcuno da autorità 
di Scritture Sacre, dove egli possa malamente averle interpetrate, 
ma sempre se ne sta su conclusioni naturali, attenenti a i moti 
celesti, trattate con astronomiche e geometriche dimostrazioni, 
fondate prima sopra sensate esperienze ed accuratissime osservazioni. 
Non che egli non avesse posto cura a i luoghi delle Sacre 
<pb n="127"/>
Lettere; ma perché benissimo intendeva, che sendo tal sua dottrina 
dimostrata, non poteva contrariare alle Scritture intese perfettamente: 
e però nel fine della dedicatoria, parlando al Sommo 
Pontefice, dice così: <foreign lang="lat">"Si fortasse erunt mataeologi, qui, cum omnium 
mathematum ignari sint, tamen de illis iudicium assumunt, 
propter aliquem locum Scripturae, male ad suum propositum detortum, 
ausi fuerint hoc meum institutum repraehendere ac insectari, 
illos nihil moror, adeo ut etiam illorum iudicium tanquam 
temerarium contemnam. Non enim obscururn est, Lactantium, 
celebrem alioqui scriptorem, sed mathematicum parum, admodum 
pueriliter de forma Terrae loqui, cum deridet eos qui Terram globi 
formam habere prodiderunt. Itaque non debet mirum videri studiosis, 
si qui tales nos etiam ridebunt. Mathemata mathematicis 
scribuntur, quibus et hi nostri labores (si me non fallit opinio) 
videbuntur etiam Reipublicae Ecclesiasticae conducere aliquid, 
cuius principatum Tua Sanctitas nunc tenet. " </foreign> 
E di questo genere si scorge esser questi che s'ingegnano di 
persuadere che tale autore si danni, senza pur vederlo e per persuadere 
che ciò non solamente sia lecito, ma ben fatto, vanno producendo 
alcune autorità della Scrittura e de' sacri teologi e de' 
Concilii; le quali sì come da me son reverite e tenute di suprema 
autorità, sì che somma temerità stimerei esser quella di chi volesse 
contradirgli mentre vengono conforme all'instituto di Santa Chiesa 
adoperate, così credo che non sia errore il parlar mentre si può 
dubitare che alcuno voglia, per qualche suo interesse, produrle e 
servirsene diversamente da quello che è nella santissima intenzione 
di Santa Chiesa; però, protestandomi (e anco credo che la 
sincerità mia si farà per se stessa manifesta) che io intendo non solamente 
di sottopormi a rimuover liberamente quegli errori ne' 
quali per mia ignoranza potessi in questa scrittura incorrere in 
<pb n="128"/>
materie attenenti a religione, ma mi dichiaro ancora non voler 
nell'istesse materie ingaggiar lite con nissuno, ancor che fussero 
punti disputabili: perché il mio fine non tende ad altro, se non che, 
se in queste considerazioni, remote dalla mia professione propria, 
tra gli errori che ci potessero essere dentro, ci è qualche cosa atta 
ad eccitar altri a qualche avvertimento utile per Santa Chiesa, 
circa 'l determinar sopra 'l sistema Copernicano, ella sia presa e 
fattone quel capitale che parrà a' superiori; se no, sia pure stracciata 
ed abbruciata la mia scrittura, ch'io non intendo o pretendo 
di guadagnarne frutto alcuno che non fusse pio e cattolico. E 
di più, ben che molte delle cose che io noto le abbia sentite con 
i proprii orecchi, liberamente ammetto e concedo a chi l'ha dette 
che dette non l'abbia, se così gli piace, confessando poter essere 
ch'io abbia franteso; e però quanto rispondo non sia detto per loro, 
ma per chi avesse quella opinione. 
Il motivo, dunque, che loro producono per condennar l'opinione 
della mobilità della Terra e stabilità del Sole, è, che leggendosi 
nelle Sacre Lettere, in molti luoghi, che il Sole si muove 
e che la Terra sta ferma, né potendo la Scrittura mai mentire o 
errare, ne séguita per necessaria conseguenza che erronea e dannanda 
sia la sentenza di chi volesse asserire, il Sole esser per se 
stesso immobile, e mobile la Terra. 
Sopra questa ragione parmi primieramente da considerare, essere 
e santissimamente detto e prudentissimamente stabilito, non 
poter mai la Sacra Scrittura mentire, tutta volta che si sia penetrato 
il suo vero sentimento; il qual non credo che si possa negare 
esser molte volte recondito e molto diverso da quello che 
suona il puro significato delle parole. Dal che ne séguita, che qualunque 
volta alcuno, nell'esporla, volesse fermarsi sempre nel nudo 
suono literale, potrebbe, errando esso, far apparir nelle Scritture 
non solo contradizioni e proposizioni remote dal vero, ma 
gravi eresie e bestemmie ancora: poi che sarebbe necessario dare 
a Iddio e piedi e mani ed occhi, e non meno affetti corporali ed 
umani, come d'ira, di pentimento, d'odio, ed anco tal volta la 
dimenticanza delle cose passate e l'ignoranza delle future; le quali 
proposizioni, sì come, dettante lo Spirito Santo, furono in tal 
guisa profferite da gli scrittori sacri per accomodarsi alla capacità 
<pb n="129"/>
del vulgo assai rozo e indisciplinato, così per quelli che meritano 
d'esser separati dalla plebe è necessario che i saggi espositori ne 
produchino i veri sensi, e n'additino le ragioni particolari per che 
e' siano sotto cotali parole profferiti: ed è questa dottrina così 
trita e specificata appresso tutti i teologi, che superfluo sarebbe il 
produrne attestazione alcuna. 
Di qui mi par di poter assai ragionevolmente dedurre, che la 
medesima Sacra Scrittura, qualunque volta gli è occorso di pronunziare 
alcuna conclusione naturale, e massime delle più recondite e 
difficili ad esser capite, ella non abbia pretermesso questo 
medesimo avviso, per non aggiugnere confusione nelle menti di 
quel medesimo popolo e renderlo più contumace contro a i dogmi 
di più alto misterio. Perché se, come si è detto e chiaramente si 
scorge, per il solo rispetto d'accommodarsi alla capacità popolare 
non si è la Scrittura astenuta di adombrare principalissimi pronunziati, 
attribuendo sino all'istesso Iddio condizioni lontanissime e 
contrarie alla sua essenza, chi vorrà asseverantemente sostenere che 
l'istessa scrittura, posto da banda cotal rispetto, nel parlare anco 
incidentemente di Terra, d'acqua, di Sole o d'altra creatura, abbia 
eletto di contenersi con tutto rigore dentro a i puri e ristretti significati 
delle parole? e massime nel pronunziar di esse creature cose 
non punto concernenti al primario instituto delle medesime Sacre 
Lettere, ciò è al culto divino ed alla salute dell'anime, e cose 
grandemente remote dalla apprensione del vulgo. 
Stante, dunque, ciò, mi par che nelle dispute di problemi naturali 
non si dovrebbe cominciare dalle autorità di luoghi delle Scritture, 
ma dalle sensate esperienze e dalle dimostrazioni necessarie: 
perché, procedendo di pari dal Verbo divino la Scrittura Sacra e 
la natura, quella come dettatura dello Spirito Santo, e questa come 
osservantissima essecutrice de gli ordini di Dio; ed essendo, di 
più, convenuto nelle Scritture, per accommodarsi all'intendimento 
dell'universale, dir molte cose diverse, in aspetto e quanto al nudo 
significato delle parole, dal vero assoluto; ma, all'incontro, essendo 
la natura inesorabile ed immutabile, e mai non trascendente 
i termini delle leggi impostegli, come quella che nulla cura che le 
sue recondite ragioni e modi d'operare sieno o non sieno esposti 
alla capacità degli uomini; pare che quello degli effetti naturali 
che o la sensata esperienza ci pone dinanzi a gli occhi o le necessarie 
dimostrazioni ci concludono, non debba in conto alcuno 
<pb n="130"/>
esser revocato in dubbio, non che condennato, per luoghi della 
Scrittura che avessero nelle parole diverso sembiante; poi che non 
ogni detto della Scrittura è legato a obblighi così severi com'ogni 
effetto di natura, né meno eccellentemente ci si scuopre Iddio negli 
effetti di natura che ne' sacri detti delle Scritture: il che volse 
per avventura intender Tertulliano <foreign lang="lat">Tertullianus, <hi rend="italic">Adversus Marcionem</hi>, </foreign> <abbr>lib.</abbr> <num>I</num>, ca<abbr>p.</abbr> <num>18</num>. in quelle parole: <foreign lang="lat">"Nos definimus, 
Deum primo natura cognoscendum, deinde doctrina recognoscendum: 
natura, ex operibus; doctrina, ex praedicationibus." </foreign> 
Ma non per questo voglio inferire, non doversi aver somma 
considerazione de i luoghi delle Scritture Sacre; anzi, venuti in 
certezza di alcune conclusioni naturali, doviamo servircene per 
mezi accomodatissimi alla vera esposizione di esse Scritture ed 
all'investigazione di quei sensi che in loro necessariamente si contengono, 
come verissime e concordi con le verità dimostrate. Stimerei 
per questo che l'autorità delle Sacre Lettere avesse avuto 
la mira a persuadere principalmente a gli uomini quegli articoli 
e proposizioni, che, superando ogni umano discorso, non potevano 
per altra scienza né per altro mezo farcisi credibili, che per 
la bocca dell'istesso Spirito Santo: di più, che ancora in quelle proposizioni 
che non son <foreign lang="lat"><hi rend="italic">de Fide</hi> </foreign> l'autorità delle medesime Sacre 
Lettere deva esser anteposta all'autorità di tutte le scritture umane, 
scritte non con metodo dimostrativo, ma o con pura narrazione 
o anco con probabili ragioni, direi doversi reputar tanto convenevole 
e necessario, quanto l'istessa divina sapienza supera ogni 
umano giudizio e coniettura. Ma che quell'istesso Dio che ci ha 
dotati di sensi, di discorso e d'intelletto, abbia voluto, posponendo 
l'uso di questi, darci con altro mezo le notizie che per quelli possiamo 
conseguire, sì che anco in quelle conclusioni naturali, che 
o dalle sensate esperienze o dalle necessarie dimostrazioni ci vengono 
esposte innanzi a gli occhi e all'intelletto, doviamo negare 
il senso e la ragione, non credo che sia necessario il crederlo, e 
massime in quelle scienze delle quali una minima particella solamente, 
ed anco in conclusioni divise, se ne legge nella Scrittura; 
quale appunto è l'astronomia, di cui ve n'è così piccola parte, che 
non vi si trovano né pur nominati i pianeti, eccetto il Sole e la 
<pb n="131"/>
Luna, ed una o due volte solamente, Venere, sotto nome di Lucifero. 
Però se gli scrittori sacri avessero avuto pensiero di persuadere 
al popolo le disposizioni e movimenti de' corpi celesti, e che 
in conseguenza dovessimo noi ancora dalle Sacre Scritture apprender 
tal notizia, non ne avrebbon, per mio credere, trattato 
così poco, che è come niente in comparazione delle infinite conclusioni 
ammirande che in tale scienza si contengono e si dimostrano. 
Anzi, che non solamente gli autori delle Sacre Lettere non abbino 
preteso d'insegnarci le costituzioni e movimenti de' cieli e delle 
stelle, e loro figure, grandezze e distanze, ma che a bello studio, 
ben che tutte queste cose fussero a loro notissime, se ne sieno astenuti, 
è opinione di santissimi e dottissimi Padri: ed in
     sant'Agostino <foreign lang="lat"><abbr>D.</abbr> Augustinus, <hi rend="italic">In Genesi ad literam</hi>, </foreign> <abbr>lib.</abbr> <num>II</num>, ca<abbr>p.</abbr> <num>9</num>.
si leggono le seguenti parole: <foreign lang="lat">"Quaeri etiam solet, quae 
forma et figura caeli esse credenda sit secundum Scripturas nostras: 
multi enim multum disputant de iis rebus, quas maiore prudentia 
nostri authores omiserunt, ad beatam vitam non profuturas discentibus, 
et occupantes (quod peius est) multum prolixa et rebus 
salubribus impendenda temporum spatia. Quid enim ad me pertinet, 
utrum caelum, sicut sphera, undique concludat Terram, in 
media mundi mole libratam, an eam ex una parte desuper, velut 
discus, operiat? Sed quia de fide agitur Scripturarum, propter 
illam causam quam non semel commemoravi, ne scilicet quisquam, 
eloquia divina non intelligens, cum de his rebus tale aliquid vel 
invenerit in libris nostris vel ex illis audierit quod perceptis assertionibus 
adversari videatur, nullo modo eis caetera utilia monentibus 
vel narrantibus vel pronunciantibus credat; breviter dicendum 
<pb n="132"/>
est, de figura caeli hoc scisse authores nostros quod veritas 
habet, sed Spiritum Dei, qui per ipsos loquebatur, noluisse ista 
docere homines, nulli saluti profutura." </foreign> 
E pur l'istesso disprezzo avuto da' medesimi scrittori sacri nel 
determinar quello che si deva credere di tali accidenti de' corpi 
celesti ci vien nel seguente ca<abbr>p.</abbr> <num>10</num> replicato dal medesimo sant'Agostino, 
nella quistione, se si deva stimare che 'l cielo si muova 
o pure stia fermo, scrivendo così: <foreign lang="lat">"De motu etiam caeli nonnulli 
fratres quaestionem movent, utrum stet an moveatur: quia si movetur, 
inquiunt, quomodo firmamentum est? si autem stat, quomodo 
sydera, quae in ipso fixa creduntur, ab oriente usque ad 
occidentem circumeunt, septentrionalibus breviores gyros iuxta 
cardinem peragentibus, ut caelum, si est alius nobis occultus cardo 
ex alio vertice, sicut sphera, si autem nullus alius cardo est, veluti 
discus, rotari videatur? Quibus respondeo, multum subtilibus et 
laboriosis rationibus ista perquiri, ut vere percipiatur utrum ita 
an non ita sit; quibus ineundis atque tractandis nec mihi iam tempus 
est, nec illis esse debet quos ad salutem suam et Sanctae Ecclesiae 
necessarium utilitatem cupimus informari." </foreign> 
Dalle quali cose descendendo più al nostro particolare, ne séguita 
per necessaria conseguenza, che non avendo voluto lo Spirito 
Santo insegnarci se il cielo si muova o stia fermo, né se la sua figura 
sia in forma di sfera o di disco o distesa in piano, né se la 
Terra sia contenuta nel centro di esso o da una banda, non avrà 
manco avuta intenzione di renderci certi di altre conclusioni dell'istesso 
genere, e collegate in maniera con le pur ora nominate, 
che senza la determinazion di esse non se ne può asserire questa 
o quella parte; quali sono il determinar del moto e della quiete di 
essa Terra e del Sole. 
E se l'istesso Spirito Santo a bello studio ha pretermesso d'insegnarci 
<pb n="133"/>
simili proposizioni, come nulla attenenti alla sua intenzione, 
ciò è alla nostra salute, come si potrà adesso affermare, che 
il tener di esse questa parte, e non quella, sia tanto necessario che 
l'una sia <foreign lang="lat"><hi rend="italic">de Fide</hi>, </foreign> e l'altra erronea? Potrà, dunque, essere un'opinione 
eretica, e nulla concernente alla salute dell'anime? o potrà 
dirsi, aver lo Spirito Santo voluto non insegnarci cosa concernente 
alla salute? Io qui direi quello che intesi da persona ecclesiastica 
costituita in eminentissimo grado Cardinal Baronio., ciò è l'intenzione dello Spirito 
Santo essere d'insegnarci come si vadia al cielo, e non come vadia 
il cielo. 
Ma torniamo a considerare, quanto nelle conclusioni naturali si 
devono stimar le dimostrazioni necessarie e le sensate esperienze, 
e di quanta autorità le abbino reputate i dotti e i santi teologi; 
da i quali, tra cent'altre attestazioni, abbiamo le seguenti <foreign lang="lat">Pererius, <hi rend="italic">In Genesis</hi>, circa principium.: </foreign><foreign lang="lat">"Illud 
etiam diligenter cavendum et omnino fugiendum est, ne in tractanda 
Mosis doctrina quidquam affirmate et asseveranter sentiamus et 
dicamus, quod repugnet manifestis experimentis et rationibus philosophiae 
vel aliarum disciplinarum: namque, cum verum omne 
semper cum vero congruat, non potest veritas Sacrarum Literarum 
veris rationibus et experimentis humanarum doctrinarum esse contraria." </foreign> 
Ed appresso sant'Agostino In <foreign lang="lat"><hi rend="italic">Epistola septima ad Marcellinum</hi>.</foreign> si legge: <foreign lang="lat">"Si manifestae certaeque 
rationi velut Sanctarum Scripturarum obiicitur authoritas, non 
intelligit qui hoc facit; et non Scripturae sensum, ad quem penetrare 
non potuit, sed suum potius, obiicit veritati; nec quod in 
ea, sed in se ipso, velut pro ea, invenit, opponit." </foreign> 
Stante questo, ed essendo, come si è detto, che due verità non 
possono contrariarsi, è officio de' saggi espositori affaticarsi per 
penetrare i veri sensi de' luoghi sacri, che indubitabilmente saranno 
concordanti con quelle conclusioni naturali, delle quali il senso 
<pb n="134"/>
manifesto o le dimostrazioni necessarie ci avessero prima resi certi 
e sicuri. Anzi, essendo, come si è detto, che le Scritture per l'addotte 
cagioni ammettono in molti luoghi esposizioni lontane dal 
significato delle parole, e, di più, non potendo noi con certezza 
asserire che tutti gl'interpetri parlino inspirati divinamente, poi 
che, se così fusse, niuna diversità sarebbe tra di loro circa i sensi 
de' medesimi luoghi, crederei che fusse molto prudentemente 
fatto se non si permettesse ad alcuno impegnare i luoghi della 
Scrittura ed in certo modo obligargli a dover sostener per vere 
queste o quelle conclusioni naturali, delle quali una volta il senso 
e le ragioni dimostrative e necessarie ci potessero manifestare il 
contrario. E chi vuol por termine alli umani ingegni? chi vorrà 
asserire, già essersi veduto e saputo tutto quello che è al mondo 
di sensibile e di scibile? Forse quelli che in altre occasioni confesseranno 
(e con gran verità) che <foreign lang="lat"><hi rend="italic">ea quae scimus sunt minima pars 
eorum quae ignoramus?</hi> </foreign> Anzi pure, se noi abbiamo dalla bocca 
dell'istesso Spirito Santo <hi rend="italic">Ecclesiaste</hi>, ca<abbr>p.</abbr> <num>3</num>., che <foreign lang="lat"><hi rend="italic">Deus tradidit mundam disputationi 
eorum, ut non inveniat homo opus quod operatus est Deus ab initio 
ad finem,</hi> </foreign> non si dovrà, per mio parere, contradicendo a tal sentenza, 
precluder la strada al libero filosofare circa le cose del mondo 
e della natura, quasi che elleno sien di già state con certezza ritrovate 
e palesate tutte. Né si dovrebbe stimar temerità il non si 
quietare nelle opinioni già state quasi comuni, né dovrebb'esser 
chi prendesse a sdegno se alcuno non aderisce in dispute naturali 
a quell'opinione che piace loro, e massime intorno a problemi 
stati già migliaia d'anni controversi tra filosofi grandissimi, quale 
è la stabilità del Sole e mobilità della Terra: opinione tenuta da 
Pittagora, e da tutta la sua setta, e da Eraclide Pontico, il quale 
fu dell'istessa opinione, da Filolao maestro di Platone, e dall'istesso 
Platone, come riferisce Aristotile, e del quale scrive Plutarco 
nella vita di Numa, che esso Platone già fatto vecchio diceva, 
assurdissima cosa essere il tenere altramente. L'istesso fu creduto 
da Aristarco Samio, come abbiamo appresso Archimede, da 
Seleuco matematico, da Niceta filosofo, referente Cicerone, e da 
<pb n="135"/>
molti altri, e finalmente ampliata e con molte osservazioni e dimostrazioni 
confermata da Niccolò Copernico. E Seneca, eminentissimo 
filosofo, nel libro <foreign lang="lat"><hi rend="italic">De cometis</hi> </foreign> ci avvertisce, doversi con grandissima 
diligenza cercar di venire in certezza, se sia il cielo o la 
Terra in cui risegga la diurna conversione. 
E per questo, oltre a gli articoli concernenti alla salute ed allo 
stabilimento della Fede, contro la fermezza de' quali non è pericolo 
alcuno che possa insurgere mai dottrina valida ed efficace, 
non saria forse se non saggio ed util consiglio il non ne aggregar 
altri senza necessità: e se così è, disordine veramente sarebbe l'aggiugnergli 
a richiesta di persone, le quali, oltre che noi ignoriamo se 
parlino inspirate da celeste virtù, chiaramente vediamo che in esse 
si potrebbe desiderare quella intelligenza che sarebbe necessaria 
prima a capire, e poi a redarguire, le dimostrazioni con le quali le 
acutissime scienze procedono nel confermare simili conclusioni. 
Ma più direi, quando mi fusse lecito produrre il mio parere, che 
forse più converrebbe al decoro ed alla maestà di esse Sacre Lettere 
il provvedere che non ogni leggiero e vulgare scrittore potesse, 
per autorizzar sue composizioni, bene spesso fondate sopra vane 
fantasie, spargervi luoghi della Scrittura Sacra, interpetrati, o più 
presto stiracchiati, in sensi tanto remoti dall'intenzione retta di 
essa Scrittura, quanto vicini alla derisione di coloro che non senza 
qualche ostentazione se ne vanno adornando. Esempli di tale abuso 
se ne potrebbono addur molti: ma voglio che mi bastino due, non 
remoti da queste materie astronomiche. L'uno de' quali sieno le 
scritture che furon pubblicate contro a i pianeti Medicei, ultimamente 
da me scoperti, contro la cui esistenza furono opposti molti 
luoghi della Sacra Scrittura: ora che i pianeti si fanno veder da 
tutto il mondo, sentirei volentieri con quali nuove interpetrazioni 
vien da quei medesimi oppositori esposta la Scrittura, e scusata 
la lor semplicità. L'altro esempio sia di quello che pur nuovamente 
ha stampato contro a gli astronomi e filosofi, che la Luna 
non altramente riceve lume dal Sole, ma è per se stessa splendida; 
<pb n="136"/>
la qual imaginazione conferma in ultimo, o, per meglio dire, 
si persuade di confermare, con varii luoghi della Scrittura, li quali 
gli par che non si potessero salvare, quando la sua opinione non 
fusse vera e necessaria. Tutta via, che la Luna sia per se stessa 
tenebrosa, è non men chiaro che lo splendor del Sole. 
Quindi resta manifesto che tali autori, per non aver penetrato 
i veri sensi della Scrittura, l'avrebbono, quando la loro autorità 
fosse di gran momento, posta in obligo di dover costringere altrui 
a tener per vere, conclusioni repugnanti alle ragioni manifeste ed 
al senso: abuso che <foreign lang="lat"><hi rend="italic">Deus avertat</hi> </foreign> che andasse pigliando piede o 
autorità, perché bisognerebbe vietar in breve tempo tutte le scienze 
speculative; perché, essendo per natura il numero degli uomini 
poco atti ad intendere perfettamente e le Scritture Sacre e l'altre 
scienze maggiore assai del numero degl'intelligenti, quelli, scorrendo 
superficialmente le Scritture, si arrogherebbono autorità di 
poter decretare sopra tutte le questioni della natura, in vigore di 
qualche parola mal intesa da loro ed in altro proposito prodotta 
dagli scrittori sacri: né potrebbe il piccol numero degl'intendenti 
reprimer il furioso torrente di quelli, i quali troverebbono tanti 
più seguaci, quanto il potersi far reputar sapienti senza studio 
e senza fatica è più soave che il consumarsi senza riposo intorno 
alle discipline laboriosissime. Però grazie infinite doviamo render 
a Dio benedetto, il quale per sua benignità ci spoglia di questo 
timore, mentre spoglia d'autorità simil sorte di persone, riponendo 
il consultare, risolvere e decretare sopra determinazioni tanto importanti 
nella somma sapienza e bontà di prudentissimi Padri e 
nella suprema autorità di quelli, che, scorti dallo Spirito Santo, 
non possono se non santamente ordinare, permettendo che della 
leggerezza di quelli altri non sia fatto stima. Questa sorte d'uomini, 
per mio credere, son quelli contro i quali, non senza ragione, si 
riscaldano i gravi e santi scrittori, e de i quali in particolare scrive 
san Girolamo <foreign lang="lat"><hi rend="italic">Epistola ad Paulinum</hi>, <num>103</num>.: "Hanc"</foreign> (intendendo della Scrittura Sacra) <foreign lang="lat">"garrula 
anus, hanc delirus senex, hanc sophista verbosus, hanc universi 
praesumunt, lacerant, docent antequam discant. Alii, adducto
<pb n="137"/>
supercilio, grandia verba trutinantes, inter mulierculas de Sacris 
Literis philosophantur; alii discunt, proh pudor, a faeminis quod 
viros doceant, et, ne parum hoc sit, quadam facilitate verborum, 
imo audacia, edisserunt aliis quod ipsi non intelligunt. Taceo de 
mei similibus, qui, si forte ad Scripturas Sanctas post seculares 
literas venerint, et sermone composito aurem populi mulserint, 
quidquid dixerint, hoc legem Dei putant, nec scire dignantur quid 
Prophetae quid Apostoli senserint, sed ad sensum suum incongrua 
aptant testimonia; quasi grande sit, et non vitiosissimum docendi 
genus, depravare sententias, et ad voluntatem suam Scripturam 
trahere repugnantem."</foreign> 
Io non voglio mettere nel numero di simili scrittori secolari 
alcuni teologi, riputati da me per uomini di profonda dottrina e 
di santissimi costumi, e per ciò tenuti in grande stima e venerazione; 
ma non posso già negare di non rimaner con qualche scrupolo, 
ed in conseguenza con desiderio che mi fusse rimosso, mentre 
sento che essi pretendono di poter costringer altri, con l'autorità 
della Scrittura, a seguire in dispute naturali quella opinione 
che pare a loro che più consuoni con i luoghi di quella, stimandosi 
insieme di non essere in obbligo di solvere le ragioni o esperienze 
in contrario. In esplicazione e confirmazione del qual lor parere, 
dicono che essendo la teologia regina di tutte le scienze, non deve 
in conto alcuno abbassarsi per accomodarsi a' dogmi dell'altre 
men degne ed a lei inferiori, ma sì ben l'altre devono referirsi ad 
essa, come a suprema imperatrice, e mutare ed alterar le lor conclusioni 
conforme alli statuti e decreti teologicali: e più aggiungono 
che quando nell'inferiore scienza si avesse alcuna conclusione per 
sicura, in vigor di dimostrazioni o di esperienze, alla quale si trovassi 
nella Scrittura altra conclusione repugnante, devono gli stessi 
<pb n="138"/>
professori di quella scienza procurar per se medesimi di scioglier 
le lor dimostrazioni e scoprir le fallacie delle proprie esperienze, 
senza ricorrere a i teologi e scritturali; non convenendo, come si 
è detto, alla dignità della teologia abbassarsi all'investigazione delle 
fallacie delle scienze soggette, ma solo bastando a lei il determinargli 
la verità della conclusione, con l'assoluta autorità e con la 
sicurezza del non poter errare. Le conclusioni poi naturali nelle 
quali dicon essi che noi doviamo fermarci sopra la Scrittura, senza 
glosarla o interpetrarla in sensi diversi dalle parole, dicono essere 
quelle delle quali la Scrittura parla sempre nel medesimo modo, e 
i Santi Padri tutti nel medesimo sentimento le ricevono ed espongono. 
Ora intorno a queste determinazioni mi accascano da considerare 
alcuni particolari, li quali proporrò per esserne reso cauto 
da chi più di me intende di queste materie, al giudizio de' quali 
io sempre mi sottopongo. 
E prima, dubiterei che potesse cader qualche poco di equivocazione, 
mentre che non si distinguessero le preminenze per le quali 
la sacra teologia è degna del titolo di regina. Imperò che ella potrebbe 
esser tale, o vero perché quello che da tutte l'altre scienze 
viene insegnato, si trovasse compreso e dimostrato in lei, ma con 
mezi più eccellenti e con più sublime dottrina, nel modo che, per 
essempio, le regole del misurare i campi e del conteggiare molto 
più eminentemente si contengono nell'aritmetica e geometria d'Euclide, 
che nelle pratiche degli agrimensori e de' computisti; o 
vero perché il suggetto, intorno al quale si occupa la teologia, superasse 
di dignità tutti gli altri suggetti che son materia dell'altre 
scienze, ed anco perché i suoi insegnamenti procedessero con mezi 
più sublimi. Che alla teologia convenga il titolo e la autorità regia 
nella prima maniera, non credo che poss'essere affermato per vero 
da quei teologi che avranno qualche pratica nell'altre scienze; de' 
quali nissuno crederò io che dirà che molto più eccellente ed esattamente 
si contenga la geometria, la astronomia, la musica e la 
medicina ne' libri sacri, che in Archimede, in Tolommeo, in Boezio 
ed in Galeno. Però pare che la regia sopreminenza se gli deva nella 
seconda maniera, ciò è per l'altezza del suggetto, e per l'ammirabil 
insegnamento delle divine revelazioni in quelle conclusioni che 
per altri mezi non potevano dagli uomini esser comprese e che 
sommamente concernono all'acquisto dell'eterna beatitudine. Ora, 
se la teologia, occupandosi nell'altissime contemplazioni divine e 
<pb n="139"/>
risedendo per dignità nel trono regio, per lo che ella è fatta di 
somma autorità, non discende alle più basse ed umili speculazioni 
delle inferiori scienze, anzi, come di sopra si è dichiarato, quelle 
non cura, come non concernenti alla beatitudine, non dovrebbono 
i ministri e professori di quella arrogarsi autorità di decretare nelle 
professioni non essercitate né studiate da loro; perché questo sarebbe 
come se un principe assoluto, conoscendo di poter liberamente 
comandare e farsi ubbidire, volesse, non essendo egli né 
medico né architetto, che si medicasse e fabbricasse a modo suo, 
con grave pericolo della vita de' miseri infermi, e manifesta rovina 
degli edifizi. 
Il comandar poi a gli stessi professori d'astronomia, che procurino 
per lor medesimi di cautelarsi contro alle proprie osservazioni 
e dimostrazioni, come quelle che non possino esser altro che fallacie 
e sofismi, è un comandargli cosa più che impossibile a farsi; 
perché non solamente se gli comanda che non vegghino quel che 
e' veggono e che non intendino quel che gl'intendono, ma che, 
cercando, trovino il contrario di quel che gli vien per le mani. 
Però, prima che far questo, bisognerebbe che fusse lor mostrato 
il modo di far che le potenze dell'anima si comandassero l'una 
all'altra, e le inferiori alle superiori, sì che l'immaginativa e la 
volontà potessero e volessero credere il contrario di quel che 
l'intelletto intende (parlo sempre delle proposizioni pure naturali 
e che non son <foreign lang="lat"><hi rend="italic">de Fide</hi>, </foreign> e non delle sopranaturali e <foreign lang="lat"><hi rend="italic">de Fide).</hi></foreign>
Io vorrei pregar questi prudentissimi Padri, che volessero con 
ogni diligenza considerare la differenza che è tra le dottrine opinabili 
e le dimostrative; acciò, rappresentandosi bene avanti la 
mente con qual forza stringhino le necessarie illazioni, si accertassero 
maggiormente come non è in potestà de' professori delle 
scienze demostrative il mutar l'opinioni a voglia loro, applicandosi 
ora a questa ed ora a quella, e che gran differenza è tra il comandare 
a un matematico o a un filosofo e 'l disporre un mercante 
o un legista, e che non con l'istessa facilità si possono mutare le 
conclusioni dimostrate circa le cose della natura e del cielo, che 
le opinioni circa a quello che sia lecito o no in un contratto, in 
un censo, o in un cambio. Tal differenza è stata benissimo conosciuta 
da i Padri dottissimi e santi, come l'aver loro posto grande 
studio in confutar molti argumenti o, per meglio dire, molte fallacie 
filosofiche ci manifesta, e come espressamente si legge appresso 
<pb n="140"/>
alcuni di loro; ed in particolare aviamo in sant'Agostino <foreign lang="lat"><hi rend="italic">Genesis ad literam, </hi></foreign> <abbr>lib.</abbr> <num>I</num>, ca<abbr>p.</abbr> <num>21</num>. 
le seguenti parole: <foreign lang="lat">" Hoc indubitanter tenendum est, ut quicquid 
sapientes huius mundi de natura rerum veraciter demonstrare potuerint, 
ostendamus nostris Literis non esse contrarium; quicquid 
autem illi in suis voluminibus contrarium Sacris Literis docent, 
sine ulla dubitatione credamus id falsissimum esse, et, quoquomodo 
possumus, etiam ostendamus; atque ita teneamus fidem Domini 
nostri, in quo sunt absconditi omnes thesauri sapientiae, ut 
neque falsae philosophiae loquacitate seducamur, neque simulatae 
religionis superstitione terreamur."</foreign> 
Dalle quali parole mi par che si cavi questa dottrina, cioè che 
ne i libri de' sapienti di questo mondo si contenghino alcune cose 
della natura dimostrate veracemente ed altre semplicemente insegnate; 
e che, quanto alle prime, sia ofizio de' saggi teologi mostrare 
che le non son contrarie alle Sacre Scritture; quanto all'altre, 
insegnate ma non necessariamente dimostrate, se vi sarà cosa contraria 
alle Sacre Lettere, si deve stimare per indubitatamente falsa, 
e tale in ogni possibil modo si deve dimostrare. Se, dunque, le 
conclusioni naturali, dimostrate veracemente, non si hanno a posporre 
a i luoghi della Scrittura, ma sì ben dichiarare come tali 
luoghi non contrariano ad esse conclusioni, adunque bisogna, prima 
che condannare una proposizion naturale, mostrar ch'ella non sia 
dimostrata necessariamente: e questo devon fare non quelli che 
la tengon per vera, ma quelli che la stiman falsa; e ciò par molto 
ragionevole e conforme alla natura; ciò e che molto più facilmente 
sien per trovar le fallacie in un discorso quelli che lo stiman falso, 
che quelli che lo reputan vero e concludente; anzi in questo particolare 
accaderà che i seguaci di questa opinione, quanto più andran 
rivolgendo le carte, esaminando le ragioni, replicando l'osservazioni 
e riscontrando l'esperienze, tanto più si confermino in questa 
credenza. E l'Altezza Vostra sa quel che occorse al matematico 
<pb n="141"/>
passato dello Studio di Pisa, che messosi in sua vecchiezza a vedere 
la dottrina del Copernico con speranza di poter fondatamente 
confutarla (poi che in tanto la reputava falsa, in quanto 
non l'aveva mai veduta), gli avvenne, che non prima restò capace 
de' suoi fondamenti, progressi e dimostrazioni, che ei si trovò 
persuaso, e d'impugnatore ne divenne saldissimo mantenitore. 
Potrei anco nominargli altri matematici <foreign lang="lat">Clavius </foreign>., i quali, mossi da gli ultimi 
miei scoprimenti, hanno confessato esser necessario mutare 
la già concepita costituzione del mondo, non potendo in conto alcuno 
più sussistere. 
Se per rimuover dal mondo questa opinione e dottrina bastasse 
il serrar la bocca ad un solo, come forse si persuadono quelli che, 
misurando i giudizi degli altri co 'l lor proprio, gli par impossibile 
che tal opinione abbia a poter sussistere e trovar seguaci, questo 
sarebbe facilissimo a farsi: ma il negozio cammina altramente; perché, 
per eseguire una tal determinazione, sarebbe necessario proibir 
non solo il libro del Copernico e gli scritti degli altri autori che 
seguono l'istessa dottrina, ma bisognerebbe interdire tutta la 
scienza d'astronomia intiera, e più, vietar a gli uomini guardar 
verso il cielo, acciò non vedessero Marte e Venere or vicinissimi 
alla Terra or remotissimi con tanta differenza che questa si scorge 
<num>40</num> volte, e quello <num>60</num>, maggior una volta che l'altra, ed acciò che 
la medesima Venere non si scorgesse or rotonda or falcata con 
sottilissime corna, e molte altre sensate osservazioni, che in modo 
alcuno non si possono adattare al sistema Tolemaico, ma son saldissimi 
argumenti del Copernicano. Ma il proibire il Copernico, 
ora che per molte nuove osservazioni e per l'applicazione di molti 
literati alla sua lettura si va di giorno in giorno scoprendo più vera 
la sua posizione e ferma la sua dottrina, avendol'ammesso per tanti 
anni mentre egli era men seguito e confermato, parrebbe, a mio 
giudizio, un contravvenire alla verità, e cercar tanto più di occultarla 
e supprimerla, quanto più ella si dimostra palese e chiara. 
Il non abolire interamente tutto il libro, ma solamente dannar 
per erronea questa particolar proposizione, sarebbe, s'io non m'inganno, 
detrimento maggior per l'anime, lasciandogli occasione di 
veder provata una proposizione, la qual fusse poi peccato il crederla. 
Il proibir tutta la scienza, che altro sarebbe che un reprovar 
<pb n="142"/>
cento luoghi delle Sacre Lettere, i quali ci insegnano come la 
gloria e la grandezza del sommo Iddio mirabilmente si scorge in 
tutte le sue fatture, e divinamente si legge nell'aperto libro del 
cielo? Né sia chi creda che la lettura de gli altissimi concetti, che 
sono scritti in quelle carte, finisca nel solo veder lo splendor del 
Sole e delle stelle e 'l lor nascere ed ascondersi, che è il termine 
sin dove penetrano gli occhi dei bruti e del vulgo; ma vi son dentro 
misteri tanto profondi e concetti tanto sublimi, che le vigilie, 
le fatiche e gli studi di cento e cento acutissimi ingegni non gli 
hanno ancora interamente penetrati con l'investigazioni continuate 
per migliaia e migliaia d'anni. E credino pure gli idioti che, sì 
come quello che gli occhi loro comprendono nel riguardar l'aspetto 
esterno d'un corpo umano è piccolissima cosa in comparazione 
de gli ammirandi artifizi che in esso ritrova un esquisito e diligentissimo 
anatomista e filosofo, mentre va investigando l'uso di tanti 
muscoli, tendini, nervi ed ossi, essaminando gli offizi del cuore 
e de gli altri membri principali, ricercando le sedi delle facultà 
vitali, osservando le maravigliose strutture de gli strumenti de' 
sensi, e, senza finir mai di stupirsi e di appagarsi, contemplando 
i ricetti dell'immaginazione, della memoria e del discorso; così 
quello che 'l puro senso della vista rappresenta, è come nulla in 
proporzion dell'alte meraviglie che, mercé delle lunghe ed accurate 
osservazioni, l'ingegno degl'intelligenti scorge nel cielo. E 
questo è quanto mi occorre considerare circa a questo particolare. 
Quanto poi a quello che soggiungono, che quelle proposizioni 
naturali delle quali la Scrittura pronunzia sempre l'istesso e che 
i Padri tutti concordemente nell'istesso senso ricevono, debbino 
esser intese conforme al nudo significato delle parole, senza glose 
o interpetrazioni, e ricevute e tenute per verissime, e che in conseguenza, 
per esser tale la mobilità del Sole e la stabilità della Terra, 
sia <foreign lang="lat"><hi rend="italic">de Fide</hi> </foreign> il tenerle per vere, ed erronea l'opinion contraria; mi 
occorre di considerar, prima, che delle proposizioni naturali alcune 
sono delle quali, con ogni umana specolazione e discorso, solo 
se ne può conseguire più presto qualche probabile opinione e verisimil 
coniettura, che una sicura e dimostrata scienza, come, per 
esempio, se le stelle sieno animate; altre sono, delle quali o si ha, 
o si può credere fermamente che aver si possa, con esperienze, 
con lunghe osservazioni e con necessarie dimostrazioni, indubitata 
certezza, quale e, se la Terra e 'l Sole si muovino o no, se 
<pb n="143"/>
la Terra sia sferica o no. Quanto alle prime, io non dubito punto 
che dove gli umani discorsi non possono arrivare, e che di esse 
per consequenza non si può avere scienza, ma solamente opinione 
e fede, piamente convenga conformarsi assolutamente col puro 
senso della Scrittura. Ma quanto alle altre, io crederei, come di 
sopra si è detto, che prima fosse d'accertarsi del fatto, il quale ci 
scorgerebbe al ritrovamento de' veri sensi delle Scritture, li quali 
assolutamente si troverebbono concordi col fatto dimostrato, ben 
che le parole nel primo aspetto sonassero altramente; poi che due 
veri non possono mai contrariarsi. E questa mi par dottrina tanto 
retta e sicura, quanto io la trovo scritta puntualmente in sant'Agostino, 
il quale, parlando a punto della figura del cielo e quale ella 
si deva credere essere, poi che pare che quel che ne affermano gli 
astronomi sia contrario alla Scrittura, stimandola quegli rotonda, 
e chiandola la Scrittura distesa come una pelle, determina che 
niente si ha da curar che la Scrittura contrarii a gli astronomi, ma 
credere alla sua autorità, se quello che loro dicono sarà falso e 
fondato solamente sopra conietture dell'infirmità umana; ma se 
quello che loro affermano fusse provato con ragioni indubitabili, 
non dice questo Santo Padre che si comandi a gli astronomi che 
lor medesimi, solvendo le lor dimostrazioni, dichiarino la lor conclusione 
per falsa, ma dice che si deve mostrare che quello che 
è detto nella Scrittura della pelle, non è contrario a quelle vere dimostrazioni. 
Ecco le sue parole <foreign lang="lat"><hi rend="italic">In Genesis ad
	literam</hi>,</foreign> ca<abbr>p.</abbr> <num>9</num>.: <foreign lang="lat">"Sed ait aliquis: Quomodo non 
est contrarium iis qui figuram spherae caelo tribuunt, quod scriptum 
est in libris nostris, Qui extendit celum sicut pellem? Sit sane 
contrarium, si falsum est quod illi dicunt; hoc enim verum est, 
quod divina dicit authoritas, potius quam illud quod humana infirmitas 
coniicit. Sed si forte illud talibus illi documentis probare 
potuerint, ut dubitari inde non debeat, demonstrandum est, hoc 
quod apud nos est de pelle dictum, veris illis rationibus non esse 
contrarium."</foreign> Segue poi di ammonirci che noi non doviamo esser 
<pb n="144"/>
meno osservanti in concordare un luogo della Scrittura con una 
proposizione naturale dimostrata, che con un altro luogo della 
Scrittura che sonasse il contrario. Anzi mi par degna d'esser ammirata 
ed immitata la circuspezzione di questo Santo, il quale anco 
nelle conclusioni oscure, e delle quali si può esser sicuri che non 
se ne possa avere scienza per dimostrazioni umane, va molto riservato 
nel determinar quello che si deva credere, come si vede da 
quello che egli scrive nel fine del <num>2</num> libro <foreign lang="lat"><hi rend="italic">De Genesi ad literam, </hi></foreign>
parlando se le stelle sieno da credersi animate: <foreign lang="lat">"Quod licet in 
praesenti facile non possit compraehendi, arbitror tamen, in processu 
tractandarum Scripturarum opportuniora loca posse occurrere, 
ubi nobis de hac re secundum sanctae authoritatis literas, etsi 
non ostendere certum aliquid, tamen credere, licebit. Nunc autem, 
servata semper moderatione piae gravitatis, nihil credere de re obscura 
temere debemus, ne forte quod postea veritas patefecerit, 
quamvis libris sanctis, sive Testamenti Veteris sive Novi, nullo 
modo esse possit adversum, tamen propter amorem nostri erroris 
oderimus."</foreign> 
Di qui e da altri luoghi parmi, s'io non m'inganno, la intenzion 
de' Santi Padri esser, che nelle quistioni naturali e che non son 
<hi rend="italic">de Fide</hi> prima si deva considerar se elle sono indubitabilmente 
dimostrate o con esperienze sensate conosciute, o vero se una tal 
cognizione e dimostrazione aver si possa: la quale ottenendosi, ed 
essendo ella ancora dono di Dio, si deve applicare all'investigazione 
de' veri sensi delle Sacre Lettere in quei luoghi che in apparenza 
mostrassero di sonar diversamente; i quali indubitatamente 
saranno penetrati da' sapienti teologi, insieme con le ragioni per 
che lo Spirito Santo gli abbia volsuti tal volta, per nostro essercizio 
o per altra a me recondita ragione, velare sotto parole di significato 
diverso. 
Quanto all'altro punto, riguardando noi al primario scopo di 
esse Sacre Lettere, non crederei che l'aver loro semore parlato 
<pb n="145"/>
nell'istesso senso avesse a perturbar questa regola; perché, se occorrendo 
alla Scrittura, per accomodarsi alla capacità del vulgo, 
pronunziare una volta una proposizione con parole di sentimento 
diverso dalla essenza di essa proposizione, perché non dovrà ella 
aver osservato l'istesso, per l'istesso rispetto, quante volte gli occorreva 
dir la medesima cosa? Anzi mi pare che 'l fare altramente 
averebbe cresciuta la confusione, e scemata la credulità nel popolo. 
Che poi della quiete o movimento del Sole e della Terra 
fosse necessario, per accomodarsi alla capacità popolare, asserirne 
quello che suonan le parole della Scrittura, l'esperienza ce lo mostra 
chiaro: poi che anco all'età nostra popolo assai men rozo 
vien mantenuto nell'istessa opinione da ragioni che, ben ponderate 
ed essaminate, si troveranno esser frivolissime, ed esperienze o in 
tutto false o totalmente fuori del caso; né si può pur tentar di 
rimuoverlo, non sendo capace delle ragioni contrarie, dependenti 
da troppo esquisite osservazioni e sottili dimostrazioni, appoggiate 
sopra astrazioni, che ad esser concepite richieggon troppo gagliarda 
imaginativa. Per lo che, quando bene appresso i sapienti fusse più 
che certa e dimostrata la stabilità del Sole e 'l moto della Terra, 
bisognerebbe ad ogni modo, per mantenersi il credito appresso 
il numerosissimo volgo, proferire il contrario; poi che de i mille 
uomini vulgari che venghino interrogati sopra questi particolari, 
forse non se ne troverà un solo, che non risponda, parergli, e così 
creder per fermo, che 'l Sole si muova e che la Terra stia ferma. 
Ma non però deve alcun prendere questo comunissimo assenso 
popolare per argumento della verità di quel che viene asserito; 
perché se noi interrogheremo gli stessi uomini delle cause e motivi 
per i quali e' credono in quella maniera, ed, all'incontro, ascolteremo 
quali esperienze e dimostrazioni induchino quegli altri 
pochi a creder il contrario, troveremo questi esser persuasi da 
saldissime ragioni, e quelli da semplicissime apparenze e rincontri 
vani e ridicoli. 
Che dunque fosse necessario attribuire al Sole il moto, e la 
quiete alla Terra, per non confonder la poca capacità del vulgo 
e renderlo renitente e contumace nel prestar fede a gli articoli principali 
e che sono assolutamente <foreign lang="lat"><hi rend="italic">de Fide</hi>, </foreign> è assai manifesto: e se 
così era necessario a farsi, non è punto da meravigliarsi che così 
sia stato con somma prudenza esseguio nelle divine Scritture. Ma 
più dirò, che non solamente il rispetto dell'incapacità del vulgo, 
<pb n="146"/>
ma la corrente opinione di quei tempi, fece che gli scrittori sacri 
nelle cose non necessarie alla beatitudine più si accommodorno all'uso 
ricevuto che alla essenza del fatto. Di che parlando san Girolamo<foreign lang="lat"><hi rend="italic">In ca<abbr>p.</abbr> <num>28</num> Hieremiae</hi>.</foreign>, 
scrive: <foreign lang="lat">"Quasi non multa in Scripturis Sanctis dicantur 
iuxta opinionem illius temporis quo gesta referuntur, et non iuxta 
quod rei veritas continebat."</foreign> Ed altrove il medesimo Santo<foreign lang="lat"><hi rend="italic">Ca<abbr>p.</abbr> <num>13</num>, Matthaei</hi>.</foreign>: 
<foreign lang="lat">"Consuetudinis Scripturarum est, ut opinionem multarum rerum 
sic narret Historicus, quomodo eo tempore ab omnibus credebatur."</foreign> 
E san Tommaso in Iob, al ca<abbr>p.</abbr> <num>27</num>, sopra le parole: <foreign lang="lat">"Qui 
extendit aquilonem super vacuum, et appendit Terram super 
nihilum", </foreign> nota che la Scrittura chiama vacuo e niente lo spazio 
che abbraccia e circonda la Terra, e che noi sappiamo non esser 
vòto, ma ripieno d'aria: nulla dimeno, dice egli che la Scrittura, 
per accomodarsi alla credenza del vulgo, che pensa che in tale 
spazio non sia nulla, lo chiama vacuo e niente. Ecco le parole di 
san Tommaso: <foreign lang="lat">"Quod de superiori hemisphaerio caeli nihil nobis 
apparet, nisi spatium aëre plenum, quod vulgares homines reputant 
vacuum: loquitur enim secundum existimationem vulgarium 
hominum, pro ut est mos in Sacra Scriptura."</foreign> Ora da questo 
luogo mi pare che assai chiaramente argumentar si possa, che la 
Scrittura Sacra, per il medesimo rispetto, abbia avuto molto più 
gran cagione di chiamare il Sole mobile e la Terra stabile. Perché, 
se noi tenteremo la capacità degli uomini vulgari, gli troveremo 
molto più inetti a restar persuasi della stabilità del Sole e mobilità 
della Terra, che dell'esser lo spazio, che ci circonda, ripieno d'aria: 
adunque, se gli autori sacri in questo punto, che non aveva tanta 
difficoltà appresso la capacità del vulgo ad esser persuaso, nulla 
dimeno si sono astenuti dal tentare di persuaderglielo, non dovrà 
parere se non molto ragionevole che in altre proposizioni molto 
più recondite abbino osservato il medesimo stile. 
Anzi, conoscendo l'istesso Copernico qual forza abbia nella nostra 
fantasia un'invecchiata consuetudine ed un modo di concepir 
<pb n="147"/>
le cose già sin dall'infanzia fattoci familiare, per non accrescer 
confusione e difficoltà nella nostra astrazione, dopo aver prima 
dimostrato che i movimenti li quali a noi appariscono esser del 
Sole o del firmamento son veramente della Terra, nel venir poi 
a ridurgli in tavole ed all'applicargli all'uso, gli va nominando per 
del Sole e del cielo superiore a i pianeti, chiamando nascere e tramontar 
del Sole, delle stelle, mutazioni nell'obliquità del zodiaco 
e variazioni ne' punti degli equinozii, movimento medio, anomalia 
e prostaferesi del Sole, ed altre cose tali, quelle che son veramente 
della Terra. Ma perché, sendo noi congiunti con lei, ed in conseguenza 
a parte d'ogni suo movimento, non gli possiamo immediate 
riconoscere in lei, ma ci convien far di lei relazione a i corpi 
celesti ne' quali ci appariscono, però gli nominiamo come fatti là 
dove fatti ci rassembrano. Quindi si noti quanto sia ben fatto 
l'accomodarsi al nostro più consueto modo d'intendere. 
Che poi la comun concordia de' Padri, nel ricever una proposizione 
naturale dalla Scrittura nel medesimo senso tutti, debba 
autenticarla in maniera che divenga <foreign lang="lat"><hi rend="italic">de Fide</hi> </foreign> il tenerla per tale, 
crederei che ciò si dovesse al più intender di quelle conclusioni 
solamente, le quali fussero da essi Padri state discusse e ventilate 
con assoluta diligenza e disputate per una e per l'altra parte, 
accordandosi poi tutti a reprovar quella e tener questa. Ma la 
mobilità della Terra e stabilità del Sole non son di questo genere, 
con ciò sia che tale opinione fosse in quei tempi totalmente sepolta 
e remota dalle questioni delle scuole, e non considerata, non 
che seguita, da veruno: onde si può credere che né pur cascasse 
concetto a' Padri di disputarla, avendo i luoghi della Scrittura, 
la lor propria opinione, e l'assenso de gli uomini tutti, concordi 
nell'istesso parere, senza che si sentisse la contradizione di alcuno. 
Non basta dunque il dir che i Padri tutti ammettono la stabilità 
della Terra, <abbr>etc.</abbr>, adunque il tenerla è <foreign lang="lat"><hi rend="italic">de Fide</hi>;</foreign> ma bisogna 
provar che gli abbino condennato l'opinione contraria; imperò 
che io potrò sempre dire, che il non avere avuta loro occasione 
di farvi sopra reflessione e discuterla, ha fatto che l'hanno 
lasciata ed ammessa solo come corrente, ma non già come resoluta 
e stabilita. E ciò mi par di poter dir con assai ferma ragione: 
imperò che o i Padri fecero reflessione sopra questa conclusione 
come controversa, o no: se no, adunque niente ci potettero, né 
anco in mente loro, determinare, né deve la loro non curanza 
<pb n="148"/>
mettere in obligo noi a ricevere quei precetti che essi non hanno, 
né pur con l'intenzione, imposti; ma se ci fecero applicazione e 
considerazione, già l'averebbono dannata se l'avessero giudicata 
per erronea; il che non si trova che essi abbino fatto. Anzi, dopo 
che alcuni teologi l'hanno cominciata a considerare, si vede che 
non l'hanno stimata erronea, come si legge ne i Comentari di Didaco 
a Stunica sopra Iob, al <abbr>c.</abbr> <num>9</num>, <abbr>v.</abbr> <num>6</num>, sopra le parole <foreign lang="lat">"Qui 
commovet Terram de loco suo"</foreign> <abbr>etc.</abbr>: dove lungamente discorre 
sopra la posizione Copernicana, e conclude, la mobilità della 
Terra non esser contro alla Scrittura. 
Oltre che io averei qualche dubbio circa la verità di tal determinazione, 
ciò è se sia vero che la Chiesa obblighi a tenere come 
<foreign lang="lat"><hi rend="italic">de Fide</hi></foreign> simili conclusioni naturali, insignite solamente di una concorde 
interpetrazione di tutti i Padri: e dubito che poss'essere 
che quelli che stimano in questa maniera, possin aver desiderato 
d'ampliar a favor della propria opinione il decreto de' Concilii, 
il quale non veggo che in questo proposito proibisca altro se non 
lo stravolger in sensi contrarii a quel di Santa Chiesa o del comun 
consenso de' Padri quei luoghi solamente che sono <foreign lang="lat"><hi rend="italic">de Fide</hi>, </foreign>
o attenenti a i costumi, concernenti all'edificazione della dottrina 
cristiana: e così parla il Concilio Tridentino alla Sessione <num>IV</num>. Ma 
la mobilità o stabilità della Terra o del Sole non son <foreign lang="lat"><hi rend="italic">de Fide </hi></foreign> né 
contro a i costumi, né vi è chi voglia scontorcere luoghi della Scrittura 
per contrariare a Santa Chiesa o a i Padri: anzi chi ha scritta 
questa dottrina non si è mai servito di luoghi sacri, acciò resti 
sempre nell'autorità di gravi e sapienti teologi l'interpetrar detti 
luoghi conforme al vero sentimento. E quanto i decreti de' Concilii 
si conformino co' Santi Padri in questi particolari, può esser 
assai manifesto: poi che <foreign lang="lat"><hi rend="italic">tantum abest</hi></foreign> che si risolvino a ricever 
per <foreign lang="lat"><hi rend="italic">de Fide</hi> </foreign> simili conclusioni naturali o a reprovar come erronee 
le contrarie opinioni, che, più presto avendo riguardo alla primaria 
intenzione di Santa Chiesa, reputano inutile l'occuparsi in 
cercar di venir in certezza di quelle. Senta l'Altezza Vostra Serenissima 
quello che risponde sant'Agostino<foreign lang="lat"><hi rend="italic">In Genesis ad literam</hi>, </foreign> <abbr>lib.</abbr> <num>II</num>, <abbr>c.</abbr> <num>10</num>. a quei fratelli che 
muovono la quistione, se sia vero che il cielo si muova o pure stia
<pb n="149"/>
fermo: <foreign lang="lat">"His respondeo, multum subtilibus et laboriosis rationibus 
ista perquiri, ut vere percipiatur utrum ita an non ita sit: quibus 
ineundis atque tractandis nec mihi iam tempus est, nec illis esse 
debet quos ad salutem suam et Sanctae Ecclesiae necessariam utilitatem 
cupimus informari."</foreign> 
Ma quando pure anco nelle proposizioni naturali, da luoghi 
della Scrittura esposti concordemente nel medesimo senso da 
tutti i Padri si avesse a prendere la resoluzione di condennarle o 
ammetterle, non però veggo che questa regola avesse luogo nel 
nostro caso, avvenga che sopra i medesimi luoghi si leggono de' 
Padri diverse esposizioni: dicendo Dionisio Areopagita, che non 
il Sole, ma il primo mobile, si fermò; l'istesso stima sant'Agostino, 
ciò è che si fermassero tutti i corpi celesti; dell'istessa opinione 
è l'Abulense. Ma più, tra gli autori Ebrei, a i quali applaude Ioseffo, 
alcuni hanno stimato che veramente il Sole non si fermasse, 
ma che così apparve mediante la brevità del tempo nel quale gl'Isdraeliti 
dettero la sconfitta a' nemici. Così del miracolo al tempo 
di Ezechia, Paulo Burgense stima non essere stato fatto nel Sole, 
ma nell'orivuolo. Ma che in effetto sia necessario glosare e interpetrare 
le parole del testo di Iosuè, qualunque si ponga la costituzione 
del mondo, dimostrerò più a basso. 
Ma finalmente, concedendo a questi signori più di quello che 
domandano, ciò è di sottoscrivere interamente al parere de' sapienti 
teologi, già che tal particolar disquisizione non si trova essere 
stata fatta da i Padri antichi, potrà esser fatta da i sapienti 
della nostra età, li quali, ascoltate prima l'esperienze, l'osservazioni, 
le ragioni e le dimostrazioni de' filosofi ed astronomi per 
l'una e per l'altra parte, poi che la controversia è di problemi 
naturali e di dilemmi necessarii ed impossibili ad essere altramente 
che in una delle due maniere controverse, potranno con assai sicurezza 
determinar quello che le divine inspirazioni gli detteranno. 
Ma che senza ventilare e discutere minutissimamente tutte le ragioni 
dell'una e dell'altra parte, e che senza venire in certezza 
<pb n="150"/>
del fatto si sia per prendere una tanta resoluzione, non è da sperarsi 
da quelli che non si curerebbono d'arrisicar la maestà e 
dignità delle Sacre Lettere per sostentamento della reputazione 
di lor vane immaginazioni, né da temersi da quelli che non ricercano 
altro se non che si vadia con somma attenzione ponderando 
quali sieno i fondamenti di questa dottrina, e questo solo per 
zelo santissimo del vero e delle Sacre Lettere, e della maestà, dignità 
ed autorità nella quale ogni cristiano deve procurare che esse 
sieno mantenute. La quale dignità chi non vede con quanto maggior 
zelo vien desiderata e procurata da quelli che, sottoponendosi 
onninamente a Santa Chiesa, domandano non che si proibisca 
questa o quella opinione, ma solamente di poter mettere in considerazione 
cose onde ella maggiormente si assicuri nell'elezione 
più sicura, che da quelli che, abbagliati da proprio interesse o 
sollevati da maligne suggestioni, predicano che ella fulmini senz'altro 
la spada, poi che ella ha potestà di farlo, non considerando 
che non tutto quel che si può fare è sempre utile che si faccia? 
Di questo parere non son già stati i Padri santissimi; anzi, conoscendo 
di quanto progiudizio e quanto contro al primario instituto 
della Chiesa Cattolica sarebbe il volere da' luoghi della Scrittura 
definire conclusioni naturali, delle quali, o con esperienze o 
con dimostrazioni necessarie, si potrebbe in qualche tempo dimostrare 
il contrario di quel che suonan le nude parole, sono andati 
non solamente circospettissimi, ma hanno, per ammaestramento 
de gli altri, lasciati i seguenti precetti<foreign lang="lat"><abbr>D.</abbr> Augustinus, <hi rend="italic">De Genesi ad literam</hi>, </foreign> <abbr>lib.</abbr> <num>I</num>, ca<abbr>p.</abbr> <num>18</num>, <num>19</num>.: <foreign lang="lat">"In rebus obscuris atque 
a nostris oculis remotissimis, si qua inde scripta, etiam divina, 
legerimus, quae possint, salva fide qua imbuimur, aliis atque aliis 
parere sententiis, in nullam earum nos praecipiti affirmatione ita 
proiiciamus, ut, si forte diligentius discussa veritas eam recte labefactaverit, 
corruamus; non pro sententia divinarum Scripturarum, 
sed pro nostra ita dimicantes, ut eam velimus Scripturarum esse, 
<pb n="151"/>
quae nostra est, cum potius eam, quae Scripturarum est, nostram esse 
velle debeamus."</foreign> Soggiugne poco di sotto, per ammaestrarci 
come nissuna proposizione può esser contro la Fede se prima non 
è dimostrata esser falsa, dicendo: <foreign lang="lat">"Tamdiu non est contra 
Fidem donec veritate certissima refellatur: quod si factum fuerit, non 
hoc habebat divina Scriptura, sed hoc senserat humana ignorantia." </foreign> 
Dal che si vede come falsi sarebbono i sentimenti che noi 
dessimo a' luoghi della Scrittura, ogni volta che non concordassero 
con le verità dimostrate: e però devesi con l'aiuto del vero dimostrato 
cercar il senso sicuro della Scrittura, e non, conforme 
al nudo suono delle parole, che sembrasse vero alla debolezza 
nostra, volere in certo modo sforzar la natura e negare l'esperienze 
e le dimostrazioni necessarie. 
Ma noti, di più, l'Altezza Vostra, con quante circospezzioni 
cammina questo santissimo uomo prima che risolversi ad affermare 
alcuna interpetrazione della Scrittura per certa e talmente 
sicura che non si abbia da temere di poter incontrare qualche difficoltà 
che ci apporti disturbo, che, non contento che alcun senso 
della Scrittura concordi con alcuna dimostrazione, soggiugne: 
<foreign lang="lat">"Si autem hoc verum esse certa ratio demonstraverit, adhuc incertum 
erit, utrum hoc in illis verbis sanctorum librorum scriptor 
sentiri voluerit, an aliquid aliud non minus verum: quod si caetera 
contextio sermonis non hoc eum voluisse probaverit, non ideo falsum 
erit aliud quod ipse intelligi voluit, sed et verum et quod utilius 
cognoscatur." </foreign> Ma quello che accresce la meraviglia circa la circospezzione 
con la quale questo autore cammina, è che, non si assicurando 
su 'l vedere che e le ragioni dimostrative e quello che suonano 
le parole della Scrittura ed il resto della testura precedente o susseguente 
cospirino nella medesima intenzione, aggiugne le seguenti 
parole: <foreign lang="lat">" Si autem contextio Scripturae, hoc voluisse intelligi scriptorem 
<pb n="152"/>
non repugnaverit, adhuc restabit quaerere, utrum et aliud 
non potuerit"; </foreign> né si risolvendo ad accettar questo senso o escluder 
quello, anzi non gli parendo di potersi stimar mai cautelato a sufficienza, 
séguita: <foreign lang="lat">"Quod si et aliud potuisse invenerimus, incertum 
erit, quidnam eorum ille voluerit; aut utrumque voluisse, non inconvenienter 
creditur, si utrique sententiae certa circumstantia suffragatur." </foreign> 
E finalmente, quasi volendo render ragione di questo 
suo instituto, col mostrarci a quali pericoli esporrebbono sé e le 
Scritture e la Chiesa quelli che, riguardando più al mantenimento 
d'un suo errore che alla dignità della Scrittura, vorrebbono estender 
l'autorità di quella oltre a i termini che ella stessa si prescrive, 
soggiugne le seguenti parole, che per sé sole doverebbono 
bastare a reprimere e moderare la soverchia licenza che tal uno 
pretende di potersi pigliare: <foreign lang="lat">"Plerumque enim accidit, ut aliquid 
de Terra, de caelo, de caeteris huius mundi elementis, de motu et 
conversione vel etiam magnitudine et intervallis siderum, de certis 
defectibus Solis et Lunae, de circuitibus annorum et temporum, 
de naturis animalium, fruticum, lapidum, atque huiusmodi caeteris, 
etiam non Christianus ita noverit, ut certissima ratione vel 
experientia teneat. Turpe autem est nimis et perniciosum ac maxime 
cavendum, ut Christianum de his rebus quasi secundum 
Christianas Literas loquentem ita delirare quilibet infidelis audiat, 
ut, quemadmodum dicitur, toto caelo errare conspiciens, risum 
tenere vix possit; et non tam molestum est quod errans homo derideretur, 
sed quod authores nostri ab eis qui foris sunt talia sensisse 
<pb n="153"/>
creduntur, et, cum magno exitio eorum de quorum salute 
satagimus, tamquam indocti repraehenduntur atque respuuntur. 
Cum enim quemquam de numero Christianorum ea in re quam 
ipsi optime norunt errare depraehenderint, et vanam sententiam 
suam de nostris libris asserent, quo pacto illis libris credituri sunt 
de resurrectione mortuorum et de spe vitae aeternae regnoque caelorum, 
quando de his rebus quas iam experiri vel indubitatis rationibus 
percipere potuerunt, fallaciter putaverint esse conscriptos?" </foreign> 
Quanto poi restino offesi i Padri veramente saggi e prudenti 
da questi tali che, per sostener proposizioni da loro non capite, 
vanno in certo modo impegnando i luoghi delle Scritture, riducendosi 
poi ad accrescere il primo errore col produrr'altri luoghi 
meno intesi de' primi, esplica il medesimo Santo con le parole 
che seguono: <foreign lang="lat">"Quid enim molestiae tristitiaeque ingerant prudentibus 
fratribus temerarii praesumptores, satis dici non potest, cum 
si quando de prava et falsa opinione sua repraehendi et convinci 
coeperint ab eis qui nostrorum librorum authoritate non tenentur, 
ad defendendum id quod levissima temeritate et apertissima falsitate 
dixerunt, eosdem libros sanctos unde id probent, proferre 
conantur; vel etiam memoriter, quae ad testimonium valere arbitrantur, 
multa inde verba pronunciant, non intelligentes neque 
quae loquuntur neque de quibus affirmant." </foreign> 
Del numero di questi parmi che sieno costoro, che non volendo 
o non potendo intendere le dimostrazioni ed esperienze con le quali 
l'autore ed i seguaci di questa posizione la confermano, attendono 
pure a portar innanzi le Scritture, non si accorgendo che quante 
<pb n="154"/>
più ne producono e quanto più persiston in affermar quelle esser 
chiarissime e non ammetter altri sensi che quelli che essi gli danno, 
di tanto maggior progiudizio sarebbono alla dignità di quelle 
(quando il lor giudizio fosse di molta autorità), se poi la verità 
conosciuta manifestamente in contrario arrecasse qualche confusione, 
al meno in quelli che son separati da Santa Chiesa, de' quali 
pur ella è zelantissima e madre desiderosa di ridurgli nel suo grembo. 
Vegga dunque l'Altezza Vostra quanto disordinatamente procedono 
quelli che, nelle dispute naturali, nella prima fronte costituiscono 
per loro argumenti luoghi della Scrittura, e ben spesso 
malamente da loro intesi. 
Ma se questi tali veramente stimano e interamente credono 
d'avere il vero sentimento di un tal luogo particolare della Scrittura, 
bisogna, per necessaria conseguenza, che si tenghino anco 
sicuri d'aver in mano l'assoluta verità di quella conclusione naturale 
che intendono di disputare, e che insieme conoschino d'aver 
grandissimo vantaggio sopra l'avversario, a cui tocca a difender 
la parte falsa; essendo che quello che sostiene il vero, può aver 
molte esperienze sensate e molte dimostrazioni necessarie per la 
parte sua, mentre che l'avversario non può valersi d'altro che 
d'ingannevoli apparenze, di paralogismi e di fallacie. Ora se loro, 
contenendosi dentro a i termini naturali e non producendo altre 
armi che le filosofiche, sanno ad ogni modo d'esser tanto superiori 
all'avversario, perché, nel venir poi al congresso, por subito mano 
ad un'arme inevitabile e tremenda, per atterrire con la sola vista 
il loro avversario? Ma, se io devo dir il vero, credo che essi sieno 
i primi atterriti, e che, sentendosi inabili a potere star forti contro 
alli assalti dell'avversario, tentino di trovar modo di non se lo 
lasciar accostare, vietandogli l'uso del discorso che la Divina Bontà 
gli ha conceduto, ed abusando l'autorità giustissima della Sacra 
Scrittura, che, ben intesa ed usata, non può mai, conforme alla 
comun sentenza de' teologi, oppugnar le manifeste esperienze o 
le necessarie dimostrazioni. Ma che questi tali rifugghino alle 
Scritture per coprir la loro impossibilità di capire, non che di 
solvere, le ragioni contrarie, dovrebbe, s'io non m'inganno, essergli 
di nessun profitto, non essendo mai sin qui stata cotal opinione 
dannata da Santa Chiesa. Però, quando volessero procedere 
con sincerità, doverebbono o, tacendo, confessarsi inabili a poter 
trattar di simili materie, o vero prima considerare che non è nella 
<pb n="155"/>
potestà loro né di altri che del Sommo Pontefice o de' sacri Concilii 
il dichiarare una proposizione per erronea, ma che bene sta 
nell'arbitrio loro il disputar della sua falsità; dipoi, intendendo 
come è impossibile che alcuna proposizione sia insieme vera ed 
eretica, dovrebbono occuparsi in quella parte che più aspetta a 
loro, ciò è in dimostrar la falsità di quella; la quale come avessero 
scoperta, o non occorrerebbe più il proibirla, perché nessuno la 
seguirebbe, o il proibirla sarebbe sicuro e senza pericolo di scandalo 
alcuno.
Però applichinsi prima questi tali a redarguire le ragioni del 
Copernico e di altri, e lascino il condennarla poi per erronea ed 
eretica a chi ciò si appartiene; ma non sperino già d'esser per trovare 
nei circuspetti e sapientissimi Padri e nell'assoluta sapienza 
di Quel che non può errare, quelle repentine resoluzioni nelle 
quali essi talora si lascerebbono precipitare da qualche loro affetto 
o interesse particolare: perché sopra queste ed altre simili 
proposizioni, che non sono direttamente <foreign lang="lat"><hi rend="italic">de Fide</hi>, </foreign> non è chi dubiti 
che il Sommo Pontefice ritien sempre assoluta potestà di ammetterle 
o di condennarle; ma non è già in poter di creatura alcuna il 
farle esser vere o false, diversamente da quel che elleno per sua 
natura e <foreign lang="lat"><hi rend="italic">de facto</hi> </foreign> si trovano essere. Però par che miglior consiglio 
sia l'assicurarsi prima della necessaria ed immutabil verità del 
fatto, sopra la quale nissuno ha imperio, che, senza tal sicurezza, 
col dannare una parte spogliarsi dell'autorità e libertà di poter 
sempre eleggere, riducendo sotto necessità quelle determinazioni 
che di presente sono indifferenti e libere e riposte nell'arbitrio 
dell'autorità suprema. Ed in somma, se non è possibile che una 
conclusione sia dichiarata eretica mentre si dubita che ella poss'esser 
vera, vana doverà esser la fatica di quelli che pretendono 
di dannar la mobilità della Terra e la stabilità del Sole, se prima 
non la dimostrano essere impossibile e falsa. 
Resta finalmente che consideriamo, quanto sia vero che il luogo 
di Giosuè si possa prendere senza alterare il puro significato delle 
parole, e come possa essere che, obedendo il Sole al comandamento 
di Giosuè, che fu che egli si fermasse, ne potesse da ciò seguire 
che il giorno per molto spazio si prolungasse. 
La qual cosa, stante i movimenti celesti conforme alla costituzione 
Tolemaica, non può in modo alcuno avvenire: perché, facendosi 
il movimento del Sole per l'eclittica secondo l'ordine de' 
<pb n="156"/>
segni, il quale è da occidente verso oriente, ciò è contrario al 
movimento del primo mobile da oriente in occidente, che è quello 
che fa il giorno e la notte, chiara cosa è che, cessando il Sole dal 
suo vero e proprio movimento, il giorno si farebbe più corto, e 
non più lungo, e che all'incontro il modo dell'allungarlo sarebbe 
l'affrettare il suo movimento; in tanto che, per fare che il Sole 
restasse sopra l'orizonte per qualche tempo in un istesso luogo, 
senza declinar verso l'occidente, converrebbe accelerare il suo movimento 
tanto che pareggiasse quel del primo mobile, che sarebbe 
un accelerarlo circa trecento sessanta volte più del suo consueto. 
Quando dunque Iosuè avesse avuto intenzione che le sue parole 
fossero prese nel lor puro e propriissimo significato, averebbe detto 
al Sole ch'egli accelerasse il suo movimento, tanto che il ratto del 
primo mobile non lo portasse all'occaso; ma perché le sue parole 
erano ascoltate da gente che forse non aveva altra cognizione de' 
movimenti celesti che di questo massimo e comunissimo da levante 
a ponente, accomodandosi alla capacità loro, e non avendo 
intenzione d'insegnargli la costituzione delle sfere, ma solo che 
comprendessero la grandezza del miracolo fatto nell'allungamento 
del giorno, parlò conforme all'intendimento loro. 
Forse questa considerazione mosse prima Dionisio Areopagita <foreign lang="lat"><hi rend="italic">In Epistola ad Polycarpum</hi></foreign>. 
a dire che in questo miracolo si fermò il primo mobile, e fermandosi 
questo, in conseguenza si fermaron tutte le sfere celesti: della 
quale opinione è l'istesso sant'Agostino <foreign lang="lat"><hi rend="italic">De mirabilibus Sacrae Scripturae</hi>, <abbr>lib.</abbr> <num>II</num> </foreign>., e l'Abulense diffusamente 
la conferma. Anzi, che l'intenzione dell'istesso Iosuè fusse che si 
fermasse tutto il sistema delle celesti sfere, si comprende dal 
comandamento fatto ancora alla Luna, ben che essa non avesse 
che fare nell'allungamento del giorno; e sotto il precetto fatto ad 
essa Luna s'intendono gli orbi de gli altri pianeti, taciuti in questo 
luogo come in tutto il resto delle Sacre Scritture, delle quali non 
è stata mai intenzione d'insegnarci le scienze astronomiche. 
Parmi dunque, s'io non m'inganno, che assai chiaramente si 
scorga che, posto il sistema Tolemaico, sia necessario interpetrar
<pb n="157"/>
le parole con qualche sentimento diverso dal loro puro significato: 
la quale interpetrazione, ammonito dagli utilissimi documenti di 
sant'Agostino, non direi esser necessariamente questa, sì che altra 
forse migliore e più accomodata non potesse sovvenire ad alcun 
altro. Ma se forse questo medesimo, più conforme a quanto leggiamo 
in Giosuè, si potesse intendere nel sistema Copernicano, con 
l'aggiunta di un'altra osservazione, nuovamente da me dimostrata 
nel corpo solare, voglio per ultimo mettere in considerazione; parlando 
sempre con quei medesimi riserbi di non esser talmente 
affezionato alle cose mie, che io voglia anteporle a quelle degli 
altri, e creder che di migliori e più conformi all'intenzione delle
 Sacre Lettere non se ne possino addurre. 
Posto dunque, prima, che nel miracolo di Iosuè si fermasse 
tutto 'l sistema delle conversioni celesti, conforme al parere de' 
sopra nominati autori, e questo acciò che, fermatone una sola, non 
si confondesser tutte le costituzioni e s'introducesse senza necessità 
gran perturbamento in tutto 'l corso della natura, vengo nel 
secondo luogo a considerare come il corpo solare, ben che stabile 
nell'istesso luogo, si rivolge però in se stesso, facendo un'intera 
conversione in un mese in circa, sì come concludentemente mi 
par d'aver dimostrato nelle mie Lettere delle Macchie Solari: 
il qual movimento vegghiamo sensatamente esser, nella parte superior 
del globo, inclinato verso il mezo giorno, e quindi, verso la 
parte inferiore, piegarsi verso aquilone; nell'istesso modo appunto 
che si fanno i rivolgimenti di tuni gli orbi de' pianeti. Terzo, 
riguardando noi alla nobiltà del Sole, ed essendo egli fonte di luce, 
dal qual pur, com'io necessariamente dimostro, non solamente 
la Luna e la Terra, ma tutti gli altri pianeti, nell'istesso modo per 
se stessi tenebrosi, vengono illuminati, non credo che sarà lontano 
dal ben filosofare il dir che egli, come ministro massimo della 
natura e in certo modo anima e cuore del mondo, infonde a gli 
altri corpi che lo circondano non solo la luce, ma il moto ancora, 
co 'l rigirarsi in se medesimo; sì che, nell'istesso modo che, cessando 
'l moto del cuore nell'animale, cesserebbono tutti gli altri 
movimenti delle sue membra, così, cessando la conversion del 
<pb n="158"/>
Sole, si fermerebbono le conversioni di tutti i pianeti. E come che 
della mirabil forza ed energia del Sole io potessi produrne gli 
assensi di molti gravi scrittori, voglio che mi basti un luogo solo 
del Beato Dionisio Areopagita nel libro <foreign lang="lat"><hi rend="italic">De divinis nominibus</hi>; </foreign>
il quale del Sole scrive così: <foreign lang="lat">"Lux etiam colligit convertitque ad se 
omnia, quae videntur, quae moventur, quae illustrantur, quae calescunt, 
et uno nomine ea quae ab eius splendore continentur. Itaque 
Sol Ilios dicitur, quod omnia congreget colligatque dispersa."</foreign> E 
poco più a basso scrive dell'istesso Sole: LL" Si enim Sol hic, quem 
videmus, eorum quae sub sensum cadunt essentias et qualitates, 
quamquam multae sint ac dissimiles, tamen ipse, qui unus est 
aequabiliterque lumen fundit, renovat, alit, tuetur, perficit, dividit, 
coniungit, fovet, foecunda reddit, auget, mutat, firmat, edit, movet, 
vitaliaque facit omnia, et unaquaeque res huius universitatis, pro 
captu suo, unius atque eiusdem Solis est particeps, causasque 
multorum, quae participant, in se aequabiliter anticipatas habet; 
certe maiore ratione"  etc. Essendo, dunque, il Sole e fonte di 
luce e principio de' movimenti, volendo Iddio che al comandamento 
di Iosuè restasse per molte ore nel medesimo stato immobilmente 
tutto 'l sistema mondano, bastò fermare il Sole, alla cui 
quiete fermatesi tutte l'altre conversioni, restarono e la Terra e 
la luna e 'l Sole nella medesima costituzione, e tutti gli altri pianeti 
insieme; né per tutto quel tempo declinò 'l giorno verso la 
notte, ma miracolosamente si prolungò: ed in questa maniera col 
fermare il Sole, senza alterar punto o confondere gli altri aspetti 
e scambievoli costituzioni delle stelle, si potette allungare il giorno 
in Terra, conforme esquisitamente al senso literale del sacro testo. 
Ma quello di che, s'io non m'inganno, si deve far non piccola 
stima, è che con questa costituzione Copernicana si ha il senso 
literale apertissimo e facilissimo d'un altro particolare che si legge 
nel medesimo miracolo; il quale è, che il Sole si fermò nel mezo 
del cielo. Sopra 'l qual passo gravi teologi muovono difficoltà: 
poi che par molto probabile che quando Giosuè domandò l'allungamento 
del giorno, il Sole fusse vicino al tramontare, e non nel 
meridiano; perché quando fusse stato nel meridiano, essendo allora 
intorno al solstizio estivo, e però i giorni lunghissimi, non par 
verisimile che fusse necessario pregar l'allungamento del giorno 
<pb n="159"/>
per conseguir vittoria in un conflitto, potendo benissimo bastare 
per ciò lo spazio di sette ore e più di giorno che rimanevano ancora. 
Dal che mossi gravissimi teologi, hanno veramente tenuto 
che 'l Sole fusse vicino all'occaso; e così par che suonino anco 
le parole, dicendosi: <hi rend="italic">Ferma, Sole, fermati</hi>: ché se fosse stato nel 
meridiano, o non occorreva ricercare il miracolo, o sarebbe bastato 
pregar solo qualche ritardamento. Di questa opinione è il 
Caietano, alla quale sottoscrive il Magaglianes, confermandola 
con dire che Iosuè aveva quell'istesso giorno fatte tant'altre cose 
avanti il comandamento del Sole, che impossibile era che fussero 
spedite in un mezo giorno: onde si riducono ad interpetrar le 
parole <foreign lang="lat"><hi rend="italic">in medio caeli</hi> </foreign> veramente con qualche durezza, dicendo che 
l'importano l'istesso che il dire che il Sole si fermò essendo nel 
nostro emisferio, ciò è sopra l'orizonte. Ma tal durezza ed ogn'altra, 
s'io non erro, sfuggirem noi, collocando, conforme al sistema Copernicano, 
il Sole nel mezo, ciò è nel centro degli orbi celesti e 
delle conversioni de' pianeti, sì come è necessarissimo di porvelo; 
perché, ponendo qualsivoglia ora del giorno, o la meridiana o altra 
quanto ne piace vicina alla sera, il giorno fu allungato e fermate 
tutte le conversioni celesti col fermarsi il Sole nel mezo del cielo, 
ciò è nel centro di esso cielo, dove egli risiede: senso tanto più 
accomodato alla lettera, oltre a quel che si è detto, quanto che, 
quando anco si volesse affermare la quiete del Sole essersi fatta 
nell'ora del mezo giorno, il parlar proprio sarebbe stato il dire 
che <foreign lang="lat"><hi rend="italic">sietit in meridie, vel in mendiano circulo, e non in medio caeli,</hi> </foreign>
poi che di un corpo sferico, quale è il cielo, il mezo è veramente 
e solamente il centro. 
Quanto poi ad altri luoghi della Scrittura, che paiono contrariare 
a questa posizione, io non ho dubbio che quando ella fusse 
conosciuta per vera e dimostrata, quei medesimi teologi che, mentre 
la reputan falsa, stimano tali luoghi incapaci di esposizioni 
concordanti con quella, ne troverebbono interpetrazioni molto ben 
congruenti, e massime quando all'intelligenza delle Sacre Lettere 
aggiugnessero qualche cognizione delle scienze astronomiche: e 
come di presente, mentre la stimano falsa, gli par d'incontrar, nel 
leggere le Scritture, solamente luoghi ad essa repugnanti, quando 
<pb n="160"/>
si avessero formato altro concetto, ne incontrerebbero per avventura 
altrettanti di concordi; e forse giudicherebbono che Santa 
Chiesa molto acconciamente narrasse che Iddio collocò il Sole 
nel centro del cielo e che quindi, col rigirarlo in se stesso a guisa 
d'una ruota, contribuisce gli ordinati corsi alla Luna ed all'altre 
stelle erranti, mentre ella canta: 
</p><lg type="versi">
<l><hi rend="italic">Caeli Deus sanctissime, </hi></l>
<l><hi rend="italic">qui lucidum centrum poli </hi></l>
<l><hi rend="italic">candore pingis igneo, </hi></l>
<l><hi rend="italic">augens decoro lumine; </hi></l>
<l><hi rend="italic">quarto die qui flammeam </hi></l>
<l><hi rend="italic">solis rotam constituens, </hi></l>
<l><hi rend="italic">lunae ministras ordinem, </hi></l>
<l><hi rend="italic">vagosque cursus siderum.</hi></l>
</lg>
<p>Potrebbono dire, il nome di firmamento convenirsi molto bene 
<foreign lang="lat"><hi rend="italic">ad literam</hi> </foreign> alla sfera stellata ed a tutto quello che è sopra le conversioni 
de' pianeti, che, secondo questa disposizione, è totalmente 
fermo ed immobile. Così, movendosi la Terra circolarmente, 
s'intenderebbono i suoi poli dove si legge: <foreign lang="lat">"Nec dum 
Terram fecerat, et flumina et cardines orbis Terrae";</foreign>i quali cardini 
paiono indarno attribuiti al globo terrestre, se egli sopra non 
se gli deve raggirare. 
</p></div1>
<div1 type="epistola">
<head>Lett. XV: A ELIA DIODATI </head>
<p>
<pb n="161"/>

<hi rend="italic">(Bellosguardo, <date value="16310826">26 agosto 1631 </date>)</hi> 
Ho, dopo molte difficoltà,`ottenuto di stampare i miei Dialoghi, 
ancorché la materia che tratto, e la maniera con che la porto, meritasse 
ch'io fussi pregato di pubblicargli da que' medesimi che 
hanno fatte le difficoltà, come, in leggendogli a suo tempo, <abbr>V.</abbr> <abbr>S.</abbr> 
stessa comprenderà. È vero che non ho potuto nel titolo del libro 
ottenere di nominare il flusso e reflusso del mare, ancorché questo 
sia l'argomento principale che tratto nell'opera; ma ben mi vien 
conceduto ch'io proponga li due sistemi massimi Tolemaico e Copernicano, 
con dire che amendue gli esamino, producendo per 
l'una e per l'altra parte quel tutto che si può dire, lasciandone poi 
il giudizio in pendente. Ne è sin ora stampata la terza parte, e 
spero che in tre mesi si finirà il rimanente. Credo che, se si fusse 
intitolato il libro <hi rend="italic">Del flusso e reflusso</hi>, sarebbe stato con più utile 
<pb n="162"/>
dello stampatore. Ma doppo qualche tempo si spargerà la voce, per 
relazione di quei primi che l'averanno letto; e intanto <abbr>V.</abbr> <abbr>S.</abbr> ne 
sarà stata da me avvisata. 
</p></div1>
<div1 type="epistola">
<head>Lett. XVI: AD ANDREA CIOLI </head>
<p>
 
<hi rend="italic">(Firenze, <date value="16321006">6 ottobre 1632 </date>)</hi>
<abbr>Ill.</abbr>mo <abbr>Sig.</abbr>re e Pa<abbr>d.</abbr>ne <abbr>Col.</abbr>mo 
Trovomi in gran confusione per una intimazione statami fatta tre 
giorni sono dal Padre Inquisitore, di ordine della Sacra Congregazione 
del <abbr>S.</abbr>to Offizio di Roma, di dovermi per tutto il presente 
mese presentare là a quel Tribunale, dove mi sarà significato 
quanto io debba fare. Ora, conoscendo l'importanza del negozio, 
<pb n="163"/>
e 'l debito di farne consapevole il <abbr>Ser.</abbr>mo Padrone, e il bisogno di 
consiglio e indirizzo di quanto io debba in ciò fare, ho resoluto di 
venir costà quanto prima, per proporre all'A<abbr>.</abbr> <abbr>S.</abbr>ma quei partiti e 
provisioni, de i quali più di uno mi passano per la fantasia, per 
i quali io possa nel medesimo tempo mostrarmi, quale io sono, 
obedientissimo e zelantissimo di <abbr>S.</abbr>ta Chiesa, e anco desideroso di 
cautelarmi, quanto sia possibile, contro alle persecuzioni di ingiuste 
suggestioni, che possano immeritamente avermi concitato 
contro la mente, per altro santissima, de i superiori. Ne do conto 
a <abbr>V.</abbr> <abbr>S.</abbr> <abbr>Ill.</abbr>ma, e anco, per non giugnere costà del tutto inaspettato, 
per lei al <abbr>Ser.</abbr>mo <abbr>G.</abbr> Duca; e non sentendo cosa in contrario, 
mi partirò domenica prossima, lasciando spazio a <abbr>V.</abbr> <abbr>S.</abbr> 
<abbr>Ill.</abbr>ma di avvisarmi, se accidente alcuno ci fusse, che repugnasse 
<pb n="164"/>
a questo mio proposito. E qui reverentemente gli bacio la mano, 
e nella sua buona grazia e protezione mi raccomando. 
Di Firenze, li <date value="16321006">6 di Ottobre 1632 </date>
Di <abbr>V.</abbr> <abbr>S.</abbr> <abbr>Ill.</abbr>ma 
<abbr>Dev.</abbr>mo e <abbr>Obblig.</abbr>mo <abbr>Ser.</abbr>re 
Galileo Galilei.
</p></div1>
<div1 type="epistola">
<head>Lett. XVII: A FRANCESCO BARBERINI </head>
<p>
 
<hi rend="italic">(Firenze, <date value="16321013">13 ottobre 1632 </date>)</hi> 
<abbr>Emin.</abbr>mo e <abbr>Rev.</abbr>mo <abbr>Sig.</abbr>re e Pa<abbr>d.</abbr>e <abbr>Col.</abbr>mo 
Che il mio Dialogo, <abbr>Em.</abbr>mo e <abbr>Rev.</abbr>mo <abbr>Sig.</abbr>re, ultimamente pubblicato 
fusse per aver dei contradittori, fu previsto da me e da tutti 
gl'amici miei, perché così ne assicuravano gl'incontri dell'altre mie 
opere per avanti mandate alle stampe, e perché così pare che comunemente 
portino seco le dottrine le quali dalle comuni e inveterate 
opinioni punto punto si allontanano. Ma che l'odio di alcuni 
contra di me e le mie scritture, solo perché adombrano in 
parte lo splendor delle loro, dovesse esser potente a imprimer nelle 
menti santissime de i superiori, questo mio libro esser indegno 
della luce, mi giunse veramente inaspettato; perloché il comandamento 
che due mesi fa si dette qua allo stampatore e a me, di non 
lasciare uscir fuori tal mio libro, mi fu avviso assai grave. Tuttavia 
<pb n="165"/>
di gran sollevamento mi era la purità della mia coscienza, la quale 
mi persuadeva, non mi dovere esser difficile il manifestar l'innocenza 
mia: e ben desideravo e speravo che mi dovesse esser dato 
campo di poter sincerarmi; e mi confidavo nel medesimo tempo, 
che la mia umiltà, reverenza, summissione, e assolutissima autorità 
conceduta sopra tutti i miei concetti, fusse stata potente a rappresentare 
a i prudentissimi superiori, la mia prontezza all'obbedire 
esser tale, che potesse rendergli sicuri che io ad ogni minimo cenno 
mi sarei mosso per venire non solo a Roma, ma in capo al mondo. 
Perloché non posso negare, l'intimazione fattami ultimamente d'ordine 
della Sacra Congregazione del <abbr>S.</abbr> Offizio, di dovermi presentare 
dentro al termine del presente mese avanti a quello eccelso 
Tribunale, essermi di grandissima afflizzione; mentre meco medesimo 
vo considerando, i frutti di tutti i miei studi e fatiche di tanti 
anni, le quali avevano per l'addietro portato per l'orecchie de i litterati 
con fama non in tutto oscura il mio nome, essermi ora convertiti 
in gravi note della mia reputazione, con dare attacco a i miei 
emoli d'insurger contro a gl'amici miei, serrando lor la bocca non 
pure alle mie lodi ma alle scuse ancora, con l'opporgli l'avere io 
finalmente meritato d'esser citato al Tribunale del Santo Offizio: 
atto, che non si vede eseguire se non sopra i gravemente delinquenti. 
Questo in modo mi affligge, che mi fa detestare tutto 'l 
tempo già da me consumato in quella sorte di studii, per i quali io 
ambiva e sperava di potermi alquanto separare dal trito e popolar 
sentiero de gli studiosi; e con l'indurmi pentimento d'avere esposto 
al mondo parte de i miei componimenti, m'invoglia a supprimere e 
condannare al fuoco quelli che mi restano in mano, saziando interamente 
la brama de i miei nimici, a i quali i miei pensieri son tanto 
molesti. 
Questa, <abbr>Em.</abbr>o <abbr>Sig.</abbr>re, è quella afflizzione, la quale, continuando 
senza alcuna intermissione di rigirarmisi per la mente, con l'avermi 
aggiunto una continua vigilia al peso di <num>70</num> anni e a più 
altre mie corporali indisposizioni, mi rende sicuro, entrando in 
un viaggio per lunghezza e per straordinarii impedimenti e incomodi 
faticoso, che io non mi condurrei con la vita alla metà; 
<pb n="166"/>
onde, spinto dal comune natural desiderio della propria salute, ho 
preso resoluzione di ricorrere all'intercessione di <abbr>V.</abbr> <abbr>Em.</abbr>, inanimito 
da quella ineffabile benignità che ciascheduno e io sopra tutti 
per più esperienze ho conosciuta in lei, supplicandola che mi faccia 
grazia di rappresentare a cotesti prudentissimi Padri il mio compassionevole 
stato presente, non per sfuggire il render conto delle 
azzioni mie, perché ciò è da me sommamente bramato, sicuro di 
poterci fare non piccol guadagno, ma solo perché si compiaccino 
di agevolarmi il potergli obbedire e 'l sincerarmi. Non mancherà 
alla prudenza de i sapientissimi Padri modo di poter benignamente 
ottener l'intento loro: e a me per ora si rappresentano due maniere. 
L'una è, che io sarò prontissimo a distendere in carta e rappresentare 
minutissimamente e sincerissimamente tutto 'l progresso delle 
cose dette, scritte e operate da me, dal primo giorno in qua che 
furon suscitati moti sopra 'l libro di Niccolò Copernico e sua rinovata 
opinione; nella quale scrittura io son più che sicuro di far 
talmente chiara e palese la sincerità della mia mente e il purissimo, 
zelantissimo e santissimo affetto verso <abbr>S.</abbr>ta Chiesa e il suo Rettore 
e ministri, che non sarà alcuno che, sendo ignudo di passione e di 
affetto alterato, non confessi essermi io portato tanto piamente e 
cattolicamente, che pietà maggiore non averebbe potuto dimostrare 
qualsivoglia de i Padri che del titolo di santità vengono insigniti. 
Io ho appresso di me tutte le scritture che per tale occasione feci 
qui e in Roma, dalle quali (torno a replicarlo) ciascheduno comprenderà, 
non mi esser io mosso a implicarmi in questa impresa 
salvo che per zelo di <abbr>S.</abbr>ta Chiesa, e per sumministrare a i ministri 
di quella quelle notizie che i miei lunghi studii mi avevano arrecate, 
e di alcune delle quali forse poteva taluno esser bisognoso, come di 
materie oscure e separate dalle dottrine più frequentate; e ben son 
sicuro che agevolissimo mi sarà il far palese e chiaro, come del 
<pb n="167"/>
pormi a tale impresa mi furon gagliardo invito le determinazioni 
e santissimi precetti in tanti luoghi sparsi nei libri de i sacri dottori 
di <abbr>S.</abbr>ta Chiesa, e come finalmente l'ultima mia conferma in tal 
proponimento s'impresse in me nel sentire un brevissimo ma santissimo 
e ammirabil pronunziato, che, quasi ecco dello Spirito Santo, 
improvisamente uscì dalla bocca di persona eminentissima in dottrina 
e veneranda per santità di vita; pronunziato tale, che in sé 
contiene, sotto manco di dieci parole con arguta leggiadria accoppiate, 
quanto da lunghi discorsi disseminati ne i libri de i sacri dottori 
si raccoglie. Io per ora tacerò il detto ammirabile e l'autor 
di esso, non mi parendo se non cautamente e convenientemente 
fatto il non interessar nissuno nel presente affare, dove solo la persona 
mia viene in considerazione. 
Se mi succederà d'ottener tal grazia, oh quanto spero io che la 
mia innocenza debba esser conosciuta e abbracciata da cotesti prudentissimi 
e giustissimi Padri, e quanto abbiano a restar maravigliati 
<pb n="168"/>
di qualche stratagemma che fu usato da qualcuno, accecato 
e spinto a muover la prima pietra non per zelo di pietà, ma per 
odio non contro di questa o di quella opinione, ma contro alla persona 
mia. Io non mi potrei accomodare a creder che domanda 
che mi si rappresenta tanto ragionevole mi dovesse esser negata, e 
tanto più quanto il concederla non toglie il potermi costrigner nel 
modo già intrapreso. E chi vorrà negarmi tale udienza per scrittura, 
e gravarmi di fatica insuperabile dalla mia debolezza, per le 
cause già dette, mentre io l'assicuro che, sentite le ragioni mie, compassionerà 
'l mio stato, e soverchio gastigo al mio demerito (se pur 
ve n'è ombra) gli parrà il travaglio portomi sin ora per l'altrui (per 
quanto temo) poco sincere informazioni? E quando tal mia scrittura 
non sodisfacesse appieno a tutti i capi sopra i quali mi vien 
mossa imputazione e querela, potranno essermi proposte le particolari 
difficoltà, ché io non mancherò di rispondere quanto Iddio 
mi detterà. Ma dubito, <abbr>Emin.</abbr>mo e <abbr>Rev.</abbr>mo mio <abbr>Sig.</abbr>re, che possa 
essere che i miei oppositori non siano per venire (come si suol 
<pb n="169"/>
dire) di così buone gambe a mettere in carta quello che in voce e 
<foreign lang="lat"><hi rend="italic">ad aures</hi> </foreign> forse avranno contro di me pronunziato, come io mi offerisco 
a mettere in scrittura le mie difese. 
Ma finalmente, quando non si voglino accettare mie giustificazioni 
in scritture, ma si voglia la viva voce, qui sono Inquisitore, 
Nunzio, Arcivescovo e altri ministri di <abbr>S.</abbr>ta Chiesa, a i quali sono 
prontissimo di presentarmi ad ogni richiesta: e pur mi sembra verisimile 
che anco cause di maggiore affare si trattino avanti questi 
tribunali; né può parer verisimile che sotto a gl'occhi perspicacissimi 
e zelantissimi di quelli che veddero il mio libro, con liberissima 
autorità di levare, aggiugnere e mutare ad arbitrio loro, possa 
esser passato errore di tanto momento, senza esser veduto, che ecceda 
la facoltà d'esser corretto e gastigato da i superiori di questa città. 
Questi, <abbr>Em.</abbr> <abbr>S.</abbr>, sono i partiti che per salvezza della mia vita 
e per sodisfazione di cotesto eccelso e venerando Tribunale 
mi sovvengono. Prego la benignità sua che voglia rappresentargli, 
con scusare insieme se per mia ignoranza vi avessi commesso veruno 
errore. E per ultima conclusione, quando né la grave età, né 
le molte corporali indisposizioni, né afflizzion di mente, né la lunghezza 
di un viaggio per i presenti sospetti travagliosissimo, siano 
giudicate da cotesto sacro e eccelso Tribunale scuse bastanti ad 
impetrar dispensa o proroga alcuna, io mi porrò in viaggio, anteponendo 
l'ubbidire al vivere. E qui, <abbr>Em.</abbr>mo e <abbr>Rev.</abbr>mo <abbr>Sig.</abbr>re, con 
ogni umiltà inchinandomi, gli bacio la veste e prego il colmo di 
felicità. 
Di Firenze, li <date value="16321013">13 di Ottobre 1632 </date> 
Di <abbr>V.</abbr> <abbr>Em.</abbr>za <abbr>Rev.</abbr>ma 
<abbr>Um.</abbr>mo e <abbr>Obb.</abbr>mo Servo 
Galileo Galilei 
</p></div1>
<div1 type="epistola">
<head>Lett. XVIII: A CESARE MARSILI </head>
<p>
<pb n="170"/>
 
<hi rend="italic">(Firenze, <date value="16321016">16 ottobre 1632 </date>)</hi> 
<abbr>Ill.</abbr>mo <abbr>Sig.</abbr>re e Pa<abbr>d.</abbr>n <abbr>Col.</abbr>mo
Sono poco meno di <num>2</num> mesi che il <abbr>P.</abbr> Inquisitore di qui commesse, 
di ordine del <abbr>R.</abbr>mo <abbr>P.</abbr> Maestro del Sacro Palazzo di Roma, 
al libraio e a me, che non dovessimo dar fuora più copie del mio 
Dialogo sino ad altro avviso: e questa fu la prima conferma di 
una acerbissima persecuzione, che poco avanti avevo inteso che 
si andava machinando contro di me e 'l mio libro; la quale 
persecuzione è andata pigliando tanto vigore, che finalmente, <num>15</num> 
giorni sono, mi venne una intimazione dalla <abbr>S.</abbr> Congregazione del 
<abbr>S.</abbr>to Offizio, che per tutto questo mese io debba presentarmi a quello 
eccelso Tribunale. Tale avviso mi affligge gravemente, non perché 
io non sperassi di potermi appieno giustificare e far palese la mia 
innocenzia e santissimo zelo verso <abbr>S.</abbr>ta Chiesa; ma la grave età, accompagnata 
con molte corporali indisposizioni, con la giunta di 
questo travaglio di mente, in un viaggio lungo e travagliosissimo 
per i presenti sospetti, mi rendono quasi che sicuro che io non 
mi vi potrei condur con la vita. Ho fatto ogni opera per ottener 
di sincerarmi con scritture, o vero che la causa mia sia veduta 
qui, dove sono ministri di <abbr>S.</abbr>ta Chiesa; e sto aspettando qualche resoluzione. 
Intanto ne ho voluto dar conto a <abbr>V.</abbr> <abbr>S.</abbr> <abbr>Ill.</abbr>ma, come 
a mio padrone affezionatissimo e che so che compassionerà questo 
mio infortunio. 
Ricevei una lunga lettera dal molto <abbr>R.</abbr> Padre Buonaventura, 
piena di scuse, le quali veramente non erano necessarie, perché 
<pb n="171"/>
io non ho mai auto dubbio della sua bonissima intenzione, ma mi 
dolevo della mia disgrazia, che mi arrecava disgusto contro alla 
volontà e opinione di chi me lo cagionava. Io non posso riscrivergli 
per adesso, trovandomi occupatissimo; e solo prego <abbr>V.</abbr> <abbr>S.</abbr> a 
dirgli che non intendo che <abbr>S.</abbr> Paternità muti nulla nel suo libro già 
stampato, anzi che io gli rendo grazie delle onorate menzioni che 
fa di me. E qui reverentemente inchinandola, gli bacio le mani e 
prego felicità. 
<abbr>Fir.</abbr>ze, li <date value="16321016">16 di #8@bre 1632 </date> 
Di <abbr>V.</abbr> <abbr>S.</abbr> <abbr>Ill.</abbr>ma 
<abbr>Ser.</abbr>re <abbr>Obblig.</abbr>mo 
Ga<abbr>l.</abbr>o <abbr>G.</abbr> 
</p></div1>
<div1 type="epistola">
<head>Lett. XIX: A ANDREA CIOLI </head>
<p>
<pb n="172"/>
 
<hi rend="italic">(Roma, <date value="16330219">19 febbraio 1633 </date>)</hi> 
<abbr>Ill.</abbr>mo <abbr>Sig.</abbr>re e Pa<abbr>d.</abbr>ne <abbr>Col.</abbr>mo 
De gl'accidenti occorsimi ne i <num>25</num> giorni del mio viaggio, 
so che <abbr>V.</abbr> <abbr>S.</abbr> <abbr>Ill.</abbr>ma ne averà inteso dal <abbr>S.</abbr> Geri Bocchineri, 
al quale in più lettere ne ho dato conto; però non ne replico altro. 
Giunto qui in Roma, fui ricevuto dall'<abbr>Ecc.</abbr>mo <abbr>S.</abbr> Ambasciatore 
con quella benignità che non si può descrivere, dove con la medesima 
vo continuando di trattenermi. Circa lo stato delle cose mie 
non posso dir nulla; salvo che per coniettura pare a me, e anco al 
<pb n="173"/>
<abbr>S.</abbr> Ambasciatore e suoi ministri di casa, che la travagliosa procella 
sia, o almeno si mostri, tranquillata assai, onde non sia da sbigottirsi 
del tutto per qualche inevitabil naufragio, e disperar di esser 
per condursi in porto, e massime mentre, conforme al mio dottore,  
tra l'onde alterate 
</p><lg type="versi">
<l><hi rend="italic">Scorrendo me ne vo con umil vele.</hi></l>
</lg>
<p>Io mi trattengo perpetuamente in casa, parendo che non convenga 
in questo tempo andar vagando e a mostra per la città. Sin ora non 
mi è stato imposto o detto nulla <foreign lang="lat"><hi rend="italic">ex offitio</hi>; </foreign> anzi uno di quei <abbr>SS.</abbr>ri 
della Congregazione è stato due volte da me con molta umanità, 
dandomi destramente occasione di dir qualche cosa in dichiarazione 
e confermazione della mia sincerissima e ossequentissima 
mente, stata sempre tale verso <abbr>S.</abbr>ta Chiesa e suoi ministri, e 
tutto da esso con attenzione, e, per quanto ho potuto comprendere, 
con approbazione, ascoltato: e se la sua visita è stata (come ragionevolmente 
par che sia credibile) con consenso e forse con ordine 
della Sa<abbr>.</abbr>a Congregazione, questo pare un principio di trattamento 
molto mansueto e benigno, e del tutto dissimile alle comminate 
corde, catene e carceri etc. Il sentire anco da molti, e in parte 
<pb n="174"/>
avere io stesso veduto, che non manchino di quelli, e de i potenti, 
l'affetto de i quali verso di me e i miei affari non si mostri se non 
ben disposto, mi e di consolazione: e perché io stimo assai più 
facile il confermar questi nella buona intenzione che il rimuovere 
altri dalla sinistra, però io stimerei (e così è parere anco al <abbr>S.</abbr> 
Ambasciatore) che fusser buone due lettere del <abbr>Ser.</abbr>mo Padrone 
alli <abbr>Em.</abbr>mi <abbr>SS.</abbr>i Ca<abbr>rd.</abbr>li Scaglia e Bentivoglio; sopra di che io 
supplico il favore di <abbr>V.</abbr> <abbr>S.</abbr> <abbr>Ill.</abbr>ma, tutta volta che ella concorra 
nell'istesso senso. [...] 
Di Roma, li <date value="16330219">19 di Feb8 1633 </date> 
Di <abbr>V.</abbr> <abbr>S.</abbr> <abbr>Ill.</abbr>ma 
<abbr>Dev.</abbr>mo e <abbr>Obblig.</abbr>mo <abbr>Ser.</abbr>re 
Galileo Galilei. 
</p></div1>
<div1 type="epistola">
<head>Lett. XX: A GERI BOCCHINERI </head>
<p>
<pb n="175"/>
 
(Roma, <date value="16330423">23 aprile 1633 </date>)
Molto <abbr>Ill.</abbr>re <abbr>Sig.</abbr>re <abbr>Osser.</abbr>mo 
Scrivo del letto, dove mi trovo da <num>16</num> ore in qua, ritenuto da 
dolori eccessivi in una coscia; li quali, per la pratica che ne ho, 
doveranno in altrettanto tempo svanile. Mi sono poco fa venuti a 
visitare il Commissario e il Fiscale, che son quelli che mi disaminano; 
e mi hanno dato parola e ferma intenzione di spedirmi subito 
che io levi del letto, replicandomi più volte che io stia di buono 
animo e allegramente. Io fo più capitale di questa promessa che di 
quante speranze mi sono state date per il passato, le quali si è visto 
<pb n="176"/>
per esperienza essere state fondate più su le conietture che sopra 
la scienza. Che la mia innocenza e sincerità sia per essere conosciuta, 
io l'ho sempre sperato, e ora più che mai. Scrivo con incomodo, 
però finisco. 
All'<abbr>Ill.</abbr>mo <abbr>S.</abbr> Balì un reverentissimo baciamani: a sé stessa e 
<pb n="177"/>
suoi fratelli il simile. Desidero che le mie monache vegghino 
questa, e Vincenzió ancora. 
Roma, <date value="16330423">23 di Aprile 1633 </date> 
Di <abbr>V.</abbr> <abbr>S.</abbr> molto I. 
Pa<abbr>r.</abbr>te e <abbr>Serv.</abbr>re <abbr>Obblig.</abbr>mo 
<abbr>G.</abbr> <abbr>G.</abbr> 
</p></div1>
<div1 type="epistola">
<head>Lett. XXI: AD ANDREA CIOLI IN FIRENZE</head>
<p>
<hi rend="italic">(Siena, <date value="16330723">23 luglio 1633 </date>)</hi> 
<abbr>Ill.</abbr>mo <abbr>Sig.</abbr>re e Pa<abbr>d.</abbr>n <abbr>Col.</abbr>mo
Non ho passato ordinario senza scrivere al <abbr>S.</abbr> Geri Bocchineri 
intorno a i progressi del mio negozio, il quale non averà passato 
accidente alcuno di momento senza participarlo a <abbr>V.</abbr> <abbr>S.</abbr> <abbr>Ill.</abbr>ma, 
ché tale era il nostro appuntamento; e però rare volte ho scritto a 
lei in proprio, in riguardo anco alle molte e continue sue occupazioni 
da non doversi accresciere senza necessità. Gli scrivo adesso, 
spinto dal desiderio di liberarmi dal lungo tedio di una carcere di 
più di <num>6</num> mesi già passati, aggiunta al travaglio e afflizzion di mente 
<pb n="178"/>
di un anno intero, e anco non senza molti incomodi e pericoli corporali; 
e tutto addossatomi per quei miei demeriti che son noti a 
tutti, fuor che a quelli che mi hanno di questo e di maggior castigo 
giudicato colpevole. Ma di questo altra volta. 
Il tempo della mia carcerazione non ha altro limite che la volontà 
di <abbr>S.</abbr> <abbr>S.</abbr>tà, la quale, alle richieste e intercessioni del <abbr>S.</abbr> A<abbr>mb.</abbr>re 
Niccolini, si contentò che in luogo delle carcere del <abbr>S.</abbr>to 
Offizio mi fusse assegnato il palazzo e giardino de' Medici alla Trinità, 
dove stetti alcuni giorni; fatta poi, per alcuni miei rispetti, 
nuova instanza dal medesimo <abbr>S.</abbr> Ambasciatore, fui rimesso qui 
in Siena nell'Arcivescovado, dove sono da <num>15</num> giorni in qua tra 
gl'inesplicabili eccessi di cortesia di questo <abbr>Ill.</abbr>mo Arcivescovo. 
Io però, oltre al desiderio, averei gran necessità di tornare a casa 
mia e di esser restituito nella mia libertà, la quale si va conietturando 
da molti che sia riserbata per grazia speciale alla domanda 
del <abbr>S.</abbr> <abbr>G.</abbr> <abbr>D.</abbr>, da non gl'esser negata, mentre si vede quanto si è 
impetrato alle sole dimande del <abbr>S.</abbr> Ambasciatore. Prego per tanto 
<abbr>V.</abbr> <abbr>Ill.</abbr>ma, e per lei il <abbr>Ser.</abbr>mo Padrone a restar servito di favorirmi 
<pb n="179"/>
di una domanda a <abbr>S.</abbr> <abbr>S.</abbr>tà o al <abbr>S.</abbr> Ca<abbr>rd.</abbr> Barberino per la mia 
liberazione; dove per maggiore efficacia potrà inserirsi la mancanza 
del mio servizio di tanto tempo, figurandola di qualche maggior 
progiudizio per la Casa di <abbr>S.</abbr> A<abbr>lt.</abbr>za di quello che veramente è. Si 
crede, come ho detto, da tutti quelli con i quali ne ho parlato 
e da gl'istessi ministri del <abbr>S.</abbr>o Offizio, che la grazia a tanto intercessore 
non sarà negata. 
Confido tanto nella benignità del <abbr>S.</abbr> <abbr>G.</abbr> <abbr>D.</abbr> mio Signore e nel 
favore di <abbr>V.</abbr> <abbr>S.</abbr> <abbr>Ill.</abbr>ma, che reputerei superfluo l'aggiugnere altre 
preghiere. Starò per tanto attendendone l'effetto, mentre con 
umiltà alla <abbr>S.</abbr> A<abbr>.</abbr> bacio la veste, e nella buona grazia e protezione 
di <abbr>V.</abbr> <abbr>S.</abbr> <abbr>Ill.</abbr>ma mi raccomando. 
Di Siena, li <date value="16330723">23 di Luglio 1633 </date>
Di <abbr>V.</abbr> <abbr>S.</abbr> <abbr>Ill.</abbr>ma 
<abbr>Dev.</abbr>mo e <abbr>Obblig.</abbr>mo <abbr>Ser.</abbr>re 
Galileo Galilei. 
</p></div1>
<div1 type="epistola">
<head>Lett. XXII: A ELIA DIODATI (7 marzo 1634)</head>
<p>
 
<hi rend="italic">(Arcetri, <date value="16340307">7 marzo 1634 </date>)</hi> 
Vengo ora alla sua lettera: e perché ella replicatamente mi domanda 
qualche ragguaglio de' miei passati travagli, non posso se 
non sommariamente dirgli, che da che fui chiamato a Roma sino 
al presente, sono, la Dio grazia, stato di sanità meglio che da molti 
anni in qua. Fui ritenuto a Roma in carcere <num>5</num> mesi, e la carcere 
fu la casa del <abbr>Sig.</abbr> A<abbr>mb.</abbr> di Toscana; dal quale e dalla Signora 
sua consorte, fui visto e trattato in modo, che con affetto 
maggiore non avrebbero potuto trattare i padri loro. Spedita che 
fu la mia causa, restai condennato in carcere all'arbitrio di Sua 
Santità; e fu la carcere il palazzo e giardino del <abbr>G.</abbr> Duca alla 
Trinità de' Monti per alcuni giorni, ma pur permutata poi in Siena 
in casa <abbr>Monsig.</abbr> Arcivescovo, dove parimenti stetti <num>5</num> mesi, 
<pb n="180"/>
trattato da padre di Sua <abbr>Sig.</abbr>a <abbr>Ill.</abbr>a e in continue visite della nobiltà 
di quella città; dove composi un trattato di un argomento 
nuovo, in materia di meccaniche, pieno di molte specolazioni curiose 
ed utili. Di Siena mi fu permesso tornarmene alla mia villa, 
dove ancora mi trovo, con divieto di scendere alla città; e questa 
esclusione mi vien fatta per tenermi assente dalla Corte e da i Principi. 
Ma tornato alla villa in tempo che la Corte era a Pisa, venuto 
il <abbr>G.</abbr> Duca in Firenze, due giorni dopo il suo arrivo mi mandò 
uno staffieri ad avvisare come era per strada per venire a visitarmi; 
e mez'ora dopo arrivò con un solo gentil'uomo in una piccola carrozzina, 
e smontato in casa mia si trattenne a ragionar meco in 
camera mia con estrema soavità poco manco di <num>2</num> ore. Stante 
dunque il non aver patito punto nelle due cose, che sole devono 
da noi esser sopra tutte l'altre stimate, dico nella vita e nella reputazione 
(come in questa il raddoppiato affetto dei Padroni e di tutti 
gl'amici mi accertano), i torti e l'ingiustizie, che l'invidia e la malignità 
mi hanno machinato contro, non mi hanno travagliato né 
mi travagliano. Anzi (restando illesa la vita e l'onore) la grandezza 
dell'ingiurie mi è più presto di sollevamento, ed è come una spezie 
di vendetta, e l'infamia ricade sopra i traditori e i costituiti nel 
più sublime grado dell'ignoranza, madre della malignità, dell'invidia, 
della rabbia e di tutti gli altri vizii e peccati scelerati e 
brutti. Bisogna che gl'amici assenti si contentino di queste generalità, 
perché i particolari, che sono moltissimi, eccedono di 
troppo il potere esser racchiusi in una lettera. Di tanto si contenti 
<abbr>V.</abbr> <abbr>S.</abbr>, e si quieti e consoli nel mio essere ancora in stato di poter 
ridurre al netto le altre mie fatiche e pubblicarle. 
<pb n="181"/>
L'avviso che tiene <abbr>V.</abbr> <abbr>S.</abbr> d'Argentina, mi è piaciuto assai, e riconosco 
l'onore dall'intercessione e indefessa vigilanza sua. Arei 
auto gusto che 'l mio Dialogo fusse capitato in Lovanio in mano 
del Fromondo, il quale tra i filosofi non assoluti matematici mi par 
dei men duri. In Venezia un tal <abbr>D.</abbr> Antonio Rocco ha stampato 
in difesa dei placiti d'Aristotele, contro a quelle imputazioni che 
io gl'oppongo nel Dialogo: è purissimo peripatetico, e remotissimo 
dall'intender nulla di matematica né d'astronomia, pieno di mordacità 
e di contumelie. Un altro iesuita intendo avere stampato 
in Roma per provare la proposizione della mobilità della terra esser 
assolutamente eretica; ma questo non l'ho ancora veduto. 
</p></div1>
<div1 type="epistola">
<head>Lett. XXIII: A ELIA DIODATI (25 luglio 1634)</head>
<p>
 
<hi rend="italic">(Arcetri, <date value="16340725">25 luglio 1634 </date>)</hi>
Molto <abbr>Ill.</abbr>re <abbr>Sig.</abbr>re <abbr>P.</abbr>rone <abbr>Col.</abbr>mo 
Spero che l'intender <abbr>V.</abbr> <abbr>S.</abbr> i miei passati e presenti travagli, insieme 
col sospetto di altri futuri, mi renderanno scusato appresso di 
lei e degli altri amici e padroni di costà della dilazione nel rispondere 
alle sue lettere, e appresso di quelli del totale silenzio, mentre 
da <abbr>V.</abbr> <abbr>S.</abbr> potranno esser fatti consapevoli della sinistra direzzione 
che in questi tempi corre per le cose mie. 
Nella mia sentenza in Roma restai condennato dal <abbr>S.</abbr>to Offizio 
alle carceri ad arbitrio di <abbr>S.</abbr> <abbr>S.</abbr>tà; alla quale piacque di assegnarmi 
<pb n="182"/>
per carcere il palazzo e giardino del Granduca alla Trinità 
de' Monti; e perché questo seguì l'anno passato del mese di Giugno, 
e mi fu data intenzione che, passato quello e il seguente mese, 
domandando io grazia della total liberazione, l'avrei impetrata, per 
non aver (costretto dalla stagione) a dimorarvi tutta la state e anco 
parte dell'autunno, ottenni una permuta in Siena, dove mi fu assegnata 
la casa dell'Arcivescovo: e quivi dimorai cinque mesi, dopo 
i quali mi fu permutata la carcere nel ristretto di questa piccola 
villetta, lontana un miglio da Firenze, con strettissima proibizione 
di non calare alla città, né ammetter conversazioni e concorsi di 
molti amici insieme, né convitargli. Qui mi andavo trattenendo 
assai quietamente con le visite frequenti di un monasterio prossimo, 
dove avevo due figliuole monache, da me molto amate e in 
particolare la maggiore, donna di esquisito ingegno, singolar bontà 
e a me affezzionatissima. Questa, per radunanza di umori melanconici 
fatta nella mia assenza, da lei creduta travagliosa, finalmente 
incorsa in una precipitosa disenteria, in sei giorni si morì, essendo 
di età di trentatré anni, lasciando me in una estrema afflizzione. La 
quale fu raddoppiata da un altro sinistro incontro; che fu che, 
ritornandomene io dal convento a casa mia in compagnia del medico, 
che veniva dalla visita di detta mia figliuola inferma poco 
<pb n="183"/>
prima che spirasse, mi veniva dicendo il caso esser del tutto disperato, 
e che non avrebbe passato il seguente giorno, sì come seguì; 
quando, arrivato a casa, trovai il Vicario dell'Inquisitore che era 
venuto a intimarmi d'ordine del <abbr>S.</abbr>to Offizio di Roma venuto 
all'Inquisitore con lettere del <abbr>S.</abbr>r Ca<abbr>rd.</abbr>le Barberino, ch'io dovessi 
desistere dal far dimandar più grazia della licenza di poter 
tornarmene a Firenze, altrimenti che mi arebbono fatto tornar 
là, alle carceri vere del <abbr>S.</abbr>to Offizio. E questa fu la risposta che fu 
data al memoriale che il <abbr>S.</abbr>r Ambasciator di Toscana, dopo nove 
mesi del mio essilio, aveva presentato al detto Tribunale: dalla 
qual risposta mi par che assai probabilmente si possa conietturare, 
la mia presente cascere non esser per terminarsi se non in quella 
commune, angustissima e diuturna. 
Da questo e da altri accidenti, che troppo lungo sarebbe a scrivergli, 
si vede che la rabia de' miei potentissimi persecutori si va 
continuamente inasprendo. Li quali finalmente hanno voluto per 
sé stessi manifestarmisi, atteso che, ritrovandosi uno mio amico caro 
circa due mesi fa in Roma a ragionamento col <abbr>P.</abbr> Cristoforo 
Grembergero, giesuita, Matematico di quel Collegio, venuti sopra 
i fatti miei, disse il giesuita all'amico queste parole formali: "Se il 
Galileo si avesse saputo mantenere l'affetto dei Padri di questo 
Collegio, viverebbe glorioso al mondo e non sarebbe stato nulla 
delle sue disgrazie, e arebbe potuto scrivere ad arbitrio suo d'ogni 
materia, dico anco di moti di terra, <abbr>etc.</abbr>": sì che <abbr>V.</abbr> <abbr>S.</abbr> vede che 
non è questa né quella opinione quello che mi ha fatto e fa la 
guerra, ma l'essere in disgrazia dei giesuiti. 
Della vigilanza dei miei persecutori ho diversi astri rincontri. 
<pb n="184"/>
Tra i quali uno fu, che una lettera scrittami non so da chi da paesi 
oltramontani e inviatami a Roma, dove quello che scriveva doveva 
credere che tuttavia dimorassi, fu intercetta e portata al <abbr>S.</abbr>r 
Ca<abbr>rd.</abbr>le Barberino; e, per quanto da Roma mi venne poi scritto, 
fu mia ventura che non era lettera responsiva, ma prima, piena 
di grandi encomii sopra il mio Dialogo; e fu veduta da più persone, 
e intendo che ce ne sono copie per Roma, e mi è stato dato intenzione 
che la potrò vedere. Aggiungonsi altre perturbazioni di 
mente e molte corporali imperfezzioni, le quali, sopra quella dell'età 
più che settuagenaria, mi tengono oppresso in maniera, che ogni 
piccola fatica mi è affannosa e grave. Però conviene che per tutti 
questi rispetti gli amici mi compatischino e perdonino quel mancamento 
che ha aspetto di negligenza, ma realmente e impotenza; 
e bisogna che <abbr>V.</abbr> <abbr>S.</abbr>, come mio parziale sopra tutti gl'altri, mi aiuti 
a mantenermi la grazia dei miei benevoli di costà e, in particolare 
del <abbr>S.</abbr>re Gassendo, tanto da me amato e riverito, col quale potrà 
<abbr>V.</abbr> <abbr>S.</abbr> participare il contenuto di questa, ricercandomi egli relazione 
dello stato mio in una sua lettera, piena della solita sua benignità. 
Mi farà anco grazia farli sapere come ho ricevuta e con particolar 
gusto letta la Dissertazione del <abbr>S.</abbr>re Martino Hortensio; 
e io, piacendo a Dio ch'io mi sgravi in parte dai miei travagli, non 
mancherò di rispondere alla sua cortese lettera. Con questa riceverà 
anco <abbr>V.</abbr> <abbr>S.</abbr> i cristalli per un telescopio, domandatimi dal 
medesimo <abbr>S.</abbr>re Gassendo per suo uso e di altri, desiderosi di fare 
alcune osservazioni celesti; li quali potrà <abbr>V.</abbr> <abbr>S.</abbr> inviargli, significandoli 
che il cannone, cioè la distanza tra vetro e vetro, deve essere 
quanto è lo spago che intorno ad essi è avvolto, poco più o meno 
secondo la qualità della vista di chi se ne deve servire. 
<pb n="185"/>
Berigardo e Chiaramonte, amendue lettori in Pisa, mi hanno 
scritto contro; questo per sua difesa, e quello, per quanto dice, 
contro a sua voglia, ma per compiacere a persona che lo può favorire 
nelle sue occorrenze: ma amendue molto languidamente. Ma, 
quello che è degno di considerazione, alcuni, vedendosi un larghissimo 
campo di poter senza pericolo prevalersi dell'adulazione per 
augumento de' proprii interessi, si son lasciati tirare a scriver cose, 
che fuori delle presenti occasioni sarebbero facilmente reputate 
assai esorbitanti, se non temerarie. Il Fromondo si ridusse a sommerger 
fin presso alla bocca la mobilità della Terra nell'eresia. 
Ma ultimamente un Padre Gesuita ha stampato in Roma che tale 
opinione è tanto orribile, perniziosa e scandalosa, che, se bene 
si permette che nelle catedre, nei circoli, nelle pubbliche dispute 
e nelle stampe si portino argomenti contro ai principalissimi articoli 
della fede, come contro all'immortalità dell'anima, alla creazione, 
all'Incarnazione <abbr>etc.</abbr>, non però si deve permetter che si disputi, 
né si argomenti contro alla stabilità della Terra; sì che questo 
solo articolo sopra tutti si ha talmente a tener per sicuro, che in 
modo alcuno si abbia, né anco per modo di disputa e per sua maggior 
corroborazione, a instargli contro. Il titolo di questo libro è: 
<foreign lang="lat"><hi rend="italic">Melchioris Inchofer, e Societate Iesu, Tractatus syllepticus.</hi> </foreign> Ècci anco 
Antonio Rocco, che pur con termine poco civile mi scrive contro in 
<pb n="186"/>
mantenimento della peripatetica dottrina e in risposta alle cose da 
me impugnate contra Aristotile; il quale da sé stesso si confessa 
ignudo dell'intelligenza di matematica e astronomia. Questo è cervello 
stupido e nulla intelligente di quello che io scrivo, ma ben 
arrogante e temerario al possibile. A tutti questi miei oppositori, 
che son molti, ho io pensiero di rispondere; ma perché l'esaminare 
a parte a parte le vanità di tutti sarebbe impresa lunghissima e di 
poca utilità, penso di fare un libro di postille, come da me notate 
nelle margini di tali libri intorno alle cose più essenziali e agli errori 
più maiuscoli, e come raccolte da un altro mandarle fuori. 
Ma prima, piacendo a Dio, voglio publicare i libri del moto e 
altre mie fatiche, cose tutte nuove e da me anteposte alle altre cose 
mie sin ora mandate in luce. 
Riceverà <abbr>V.</abbr> <abbr>S.</abbr> la presente dal <abbr>S.</abbr>r Ruberto Galilei, mio parente 
e signore, al quale potrà fare parte del contenuto di questa, atteso 
che a <abbr>S.</abbr> <abbr>S.</abbr> scrivo bene, ma assai brevemente. Tengo anco lettere 
del <abbr>Sig.</abbr>re de Peiresc, d'Aix, ricevute insieme con quelle del <abbr>S.</abbr>re 
Gassendo; e perché amendue mi domandano i vetri per un telescopio 
da fare osservazioni celesti, mi faccia grazia significare al 
<abbr>S.</abbr>r Gassendo che dia conto al <abbr>S.</abbr>r de Peiresc d'aver avuto i vetri, 
pregandolo contentarsi che di essi anco il <abbr>Sig.</abbr>r de Peiresc possa 
servirsi, facendo di più appresso il detto Signore mie scuse se differisco 
a rispondere alla sua gratissima, trovandomi pieno di molestie, 
<pb n="187"/>
che mi violentano a mancar talvolta a quelli officii che io più 
desidero di essequire. Sono stracco e averò soverchiamente tediata 
<abbr>V.</abbr> <abbr>S.</abbr>: mi perdoni e mi comandi. Gli bacio le mani. 
Dalla villa d'Arcetri, li <date value="1634">25 di Luglio 1634 </date> 
Di <abbr>V.</abbr> <abbr>S.</abbr> molto <abbr>I.</abbr> 
Servitor Devotissimo e Obligatissimo 
Galileo Galilei. 
</p></div1>
<div1 type="epistola">
<head>Lett. XXIV: A FORTUNIO LICETI</head>
<p>
 
<hi rend="italic">(Arcetri, <date value="16401015">15 settembre 1640 </date>)</hi> 
Molto <abbr>Ill.</abbr>re e <abbr>Eccl.</abbr>mo <abbr>Sig.</abbr>r e <abbr>P.</abbr>ron <abbr>Osse.</abbr>mo
La gratissima di <abbr>V.</abbr> <abbr>S.</abbr> molto <abbr>Ill.</abbr>re ed <abbr>Eccel.</abbr>ma delli <num>7</num> stante, 
piena di termini cortesi e affettuosissimi, mi è stata resa questo 
giorno; e, non avendo io altro tempo di risponderli fuorché poche 
poche ore che restano sino a notte, per non differire la risposta 
<pb n="188"/>
una settimana più in là, cerco di satisfare a questo obligo, benché 
succintamente, ma però con pure e semplici parole. 
A quello che <abbr>V.</abbr> <abbr>S.</abbr> <abbr>Eccel.</abbr>ma insieme meco grandemente desidera, 
cioè che in dispute di scienze si osservino quei più cortesi 
e modesti termini che in materia si veneranda, quale è la sacra 
filosofia, si convengono, li do parola di non mi separare pure un 
dito dal suo ingenuo e onorato stile; per il che fare userò li stessi 
titoli, attributi, ed encomi di onorevolezza verso la persona sua, 
che ella verso di me ha umanamente adoperati; benché molto più 
a lei che a me, e molto più eccellenti, si converrebbero; ma la 
sua singolar cortesia non me ne ha lasciati di potere usarne 
maggiori.
Mi giunge grato il sentire che <abbr>V.</abbr> <abbr>S.</abbr> <abbr>Eccel.</abbr>ma insieme con 
molti altri, sì come ella dice, mi tenga per avverso alla peripatetica 
filosofia, perché questo mi dà occasione di liberarmi da cotal nota 
(ché tale la stimo io) e di mostrare quale io internamente sono ammiratore 
di un tanto uomo, quale è Aristotile. Mi contenterò bene 
in questa strettezza di tempo accennare con brevità quello che 
penso con più tempo di poter più diffusamente e manifestamente 
dichiarare e confermare. 
Io stimo (e credo che essa ancora stimi) che l'esser veramente 
Peripatetico, cioè filosofo Aristotelico, consista principalissimamente 
nel filosofare conforme alli Aristotelici insegnamenti, procedendo 
con quei metodi e con quelle vere supposizioni e principii 
sopra i quali si fonda lo scientifico discorso, supponendo quelle generali 
notizie, il deviar dalle queli sarebbe grandissimo difetto. Tra 
queste supposizioni è tutto quello che Aristotele ci insegna nella sua 
Dialettica, attenente al farci cauti nello sfuggire le fallacie del discorso, 
indirizzandolo e addestrandolo a bene silogizzare e dedurre 
<pb n="189"/>
dalle premesse concessioni la necessaria conclusione; e tal 
dottrina riguarda alla forma del dirittamente argumentare. In 
quanto a questa parte, credo di avere appreso dalli innumerabili 
progressi matematici puri, non mai fallaci, tal sicurezza nel dimostrare, 
che, se non mai, almeno rarissime volte io sia nel mio 
argumentare cascato in equivoci. Sin qui dunque io sono Peripatetico. 
Tra le sicure maniere per conseguire la verità è l'anteporre 
l'esperienze a qualsivoglia discorso, essendo noi sicuri che in 
esso, almanco copertamente, sarà contenuta la fallacia, non sendo 
possibile che una sensata esperienza sia contraria al vero: e questo 
è pure precetto stimatissimo da Aristotile, e di gran lunga anteposto 
al valore e alla forza dell'autorità di tutti gli uomini del 
mondo, la quale <abbr>V.</abbr> <abbr>S.</abbr> medesima ammette che non pure non doviamo 
cedere alle autorità di altri, ma doviamo negarla a noi medesimi, 
qualunque volta incontriamo il senso mostrarci il contrario. 
Or qui, <abbr>Eccel.</abbr>mo <abbr>Sig.</abbr>r, sia detto con buona pace di <abbr>V.</abbr> <abbr>S.</abbr>, 
mi par d'esser giudicato per contrario al filosofar peripatetico da 
quelli che sinistramente si servono del sopraddetto precetto, purissimo 
e sicurissimo, cioè che vogliono che il ben filosofare sia il ricevere 
e sostenere qual si voglia detto e proposizione scritta da Aristotele, 
alla cui assoluta autorità si sottopongono, e per mantenimento 
della quale si inducono a negare esperienze sensate, o a dare 
strane interpetrazioni a' testi di Aristotele, per dichiarazione e limitazione 
de i quali bene spesso farebbero dire al medesimo filosofo 
altre cose non meno stravaganti, e sicuramente lontane dalla 
sua imaginazione. Non repugna che un grande artefice abbia sicurissimi 
e perfettissimi precetti nell'arte sua, e che talvolta 
nell'operare erri in qualche particolare; come, per esempio, che un 
musico o un pittore, possedendo i veri precetti dell'arte, faccia nella 
pratica qualche dissonanza, o inavvertentemente alcuno errore in 
prospettiva. Io dunque, perché so che tali artefici non pure possedevano 
<pb n="190"/>
i veri precetti, ma essi medesimi ne erano stati li inventori, 
vedendo qualche mancamento in alcuna delle loro opere, devo riceverlo 
per ben fatto e degno di esser sostenuto e imitato, in virtù 
dell'autorità di quelli? Qui certo non presterò io il mio assenso. 
Voglio aggiugnere per ora questo solo: che io mi rendo sicuro che, 
se Aristotele tornasse al mondo, egli riceverebbe me tra i suoi seguaci, 
in virtù delle mie poche contradizioni, ma ben concludenti, 
molto più che moltissimi altri che, per sostenere ogni suo detto per 
vero, vanno espiscando dai suoi testi concetti che mai non li sariano 
caduti in mente. E quando Aristotele vedesse le novità scoperte 
novamente in cielo, dove egli affermò quello essere inalterabile 
e immutabile, perché niuna alterazione vi si era sino allora 
veduta, indubitatamente egli, mutando oppinione, direbbe ora il 
contrario: ché ben si raccoglie, che, mentre ei dice il cielo esser 
inalterabile perché non vi si era veduto alterazione, direbbe ora essere 
alterabile, perché alterazioni vi si scorgono. Si fa l'ora tarda, 
e io entrerei in un pelago larghissimo, se io volessi produr tutto 
quello che in tale occasione mi è passato più volte per la mente; 
però mi riserverò ad altra occasione. 
Quanto all'avermi <abbr>V.</abbr> <abbr>S.</abbr> <abbr>Eccel.</abbr>ma attribuito oppinioni non 
mie, ciò può essere accaduto che ella ne abbia prese alcune attribuitemi 
da altri, ma non già scritte da me: come, per esempio, 
che, per detto del filosofo Lagalla, io tenga la luce esser corporea; 
mentre che nel medesimo autore e nel medesimo luogo si scrive 
aver io sempre ingenuamente confessato di non saper che cosa sia 
la luce: e così il prender come risolutamente primarii miei pensieri 
alcuni portati dal <abbr>sig.</abbr>r Mario Guiducci, potrebbe esser che 
io non ci avessi avuto parte, benché io mi reputi a onore che si 
creda tali concetti esser mia, stimandoli io veri e nobili. 
Circa l'esser per avventura parso prolisso nel rispondere alle sue 
obiezioni, non lo ascrivo io a minimo neo, né pur ombra d'indignazione 
<pb n="191"/>
in <abbr>V.</abbr> <abbr>S.</abbr> <abbr>Eccel.</abbr>ma, si come né anco in me mancamento, 
se non in quanto con minor tedio del lettore averei potuto esprimere 
i miei sensi; ma la mia natural durezza nel dichiararmi mi fa 
tal volta traboccare dove io non vorrei: oltreché, sia, per la nostra 
concertata filosofica e amichevole libertà, lecito di piacevolmente 
dire, quando ella paragonassi la multiplicità e lunghezza delle opposizioni 
che ella fa alla unica mia proposizione del candore lunare 
distesa in pochissimi versi, paragonasse, dico, con la lunghezza 
delle mie risposte; forse ella non troverebbe la proporzione 
de i suoi detti a' miei minore della proporzione de i versi della mia 
lettera a i versi che le sue instanze contengono. Ma queste son 
coserelle da non prenderle altro che per ischerzo. 
Piacemi grandemente che ella applauda al mio pensiero, di ridur 
in altra testura le mie risposte, inviandole a lei medesima; dove 
averò campo di non mi lasciar vincere in usar termini di reverenza 
al suo nome, benché io sia certo di dover esser di lunga mano superato 
in dottrina dal suo elevato ingegno. Potrebbe bene accadere 
che il mio infortunio, di avere a servirmi delli occhi e della 
penna di altri, con troppo tedio dello scrittore, prolungasse qualche 
giorno di più quello che in altri tempi per me stesso averei spedito 
in pochi giorni, ed ella, per la prontezza e vivacità del suo ingegno, 
in poche ore. Viva felice e mi continui la sua buona grazia, da me 
per favorevole fortuna stimata e pregiata; e il Signor la prosperi. 
D'Arcetri, li <date value="16401015">15 di #7@bre 1640 </date>
</p></div1>
<div1 type="epistola">
<head>Lett. XXV: SOPRA IL CANDORE DELLA LUNA </head>
<p>
<pb n="192"/>
 
<hi rend="italic">(Arcetri, <date value="16400331">31 marzo 1640 </date>)</hi>
Serenissimo Principe e mio Signor Colendissimo 
Tardi, Serenissimo Principe, pongo io in esecuzione il comandamento 
fattomi più giorni sono dall'Altezza Vostra Serenissima intorno 
al dovere maturamente considerare il trattato dell'eccellentissimo 
signor Fortunio Liceti intorno alla pietra lucifera di Bologna, 
e sopra di questo significarle il giudizio che ne fo. Ho fatta 
la da lei impostami considerazione, e del darne io conto all'Altezza 
Vostra Serenissima così tardamente, prego che sia servita di accettare 
la mia scusa, condonando tutto l'indugio alla mia miserabil 
perdita della vista, per il cui mancamento mi è forza ricorrere all'aiuto 
degli occhi e della penna di altri; dalla qual necessità ne 
séguita un gran dispendio di tempo, e massime aggiuntovi l'altro 
mio difetto, di aver, per la grave età, diminuita gran parte della 
memoria, si che nel far deporre in carta i miei concetti, molte 
e molte volte mi bisogna far rileggere i periodi scritti avanti, per 
poter soggiugnere gli altri seguenti e schivar di non repeter più 
volte le cose già dette. E creda l'Altezza Vostra Serenissima a me, 
<pb n="193"/>
che dalla esperienza ne sono bene addottrinato, che dallo scrivere 
servendosi degli occhi e della mano proprii, al dover usar quelli 
di un altro, vi è quasi quella differenzia che altri nel gioco delli 
scacchi troverebbe tra il giocar con gli occhi aperti e il giocar 
con gli occhi bendati o chiusi. Imperocché in questa seconda maniera, 
dalle tre o quattro gite di alcuni pezzi in poi, è impossibile 
tenere a memoria delle mosse di altri più; né può bastare il farsi 
replicar più volte il posto dei pezzi, con pensiero di poter produrre 
il gioco fino all'ultimo scacco, perché credo si tratti poco 
meno che dell'impossibile. Supposto dunque che l'Altezza Vostra 
Serenissima per sua benignità sia per ammettere la necessaria scusa 
della mia tardanza, verrò a schiettamente e sinceramente esporle 
quel giudizio che ho fatto sopra detto libro. 
Ma prima che ad altro io descenda, voglio che l'Altezza Vostra 
Serenissima sappia come l'eccellentissimo signor Liceti, subito 
uscito in luce il suo trattato <foreign lang="lat"><hi rend="italic">De lapide Bononiensi</hi>, </foreign> me ne inviò 
una copia, pregandomi che io liberamente dovessi significarli quello 
che a me pareva di questa sua fatica; e mentre che l'Altezza Vostra 
Serenissima mi ricerca dell'istesso, con ogni schiettezza le aprirò 
il mio senso. 
Dicole dunque, che se io volessi conforme al merito diffondermi 
nelle lodi dell'ampla e sottilissima dottrina che mi è parso scorgervi, 
oltre al convenirmi assai in lungo distendere, dubiterei che 
le mie parole, benché purissime e sincere, potessero apparire ad 
alcuno iperboliche o adulatorie: ad alcuno, dico, di quelli, che 
troppo laconicamente vorrebbero vedere, nei più angusti spazii 
che possibil fusse, ristretti i filosofici insegnamenti, sì che sempre 
si usasse quella rigida e concisa maniera, spogliata di qualsivoglia 
vaghezza ed ornamento, che è propria dei puri geometri, li quali 
né pure una parola proferiscono che dalla assoluta necessità non 
sia loro suggerita. Ma io, all'incontro, non solamente non ascrivo 
a difetto in un trattato, ancorché indirizzato ad un solo scopo, interserire 
altre varie notizie, purché non siano totalmente separate 
e senza veruna coerenza annesse al principale instituto; che anzi 
stimo, la nobiltà, la grandezza e la magnificenza, che fa le azzioni 
ed imprese nostre meravigliose ed eccellenti, non consistere nelle 
cose necessarie (ancorché il mancarvi queste sia il maggior difetto 
che commetter si possa), ma nelle non necessarie, purché non sieno 
poste fuori di proposito, ma abbino qualche relazione, ancorché 
<pb n="194"/>
piccola, al principale intento. E così, per esempio, vile e plebeo 
meritamente si chiamerebbe quel convito nel quale mancassero 
i cibi e le bevande, principal requisito e necessario; ma non però 
il non mancar di queste lo fa così magnifico e nobile, che sommamente 
più non gli arrechino grandezza e nobiltà la vaghezza dell'egregio 
e sontuoso apparato, lo splendore dei vasi d'argento e 
d'oro, che, adornando la mensa e le credenze, dilettano la vista, 
i concenti di varie armonie, le sceniche rappresentazioni, e i piacevoli 
scherzi, all'udito così graziosi. La maestà di un poema eroico 
vien sommamente ampliata dalla vaghezza e varietà de gli episodii; 
e Pindaro, principe de' lirici, si sublima tanto col digredire in 
maniera dal principale suo intento, che è di lodar l'eroe da esso 
cantato, che nel tesser le laudi di quello non consuma la decima, 
né anco tal ora la vigesima, parte de i versi, i quali spende in varie 
descrizzioni di cose che in ultimo, con fila assai sottili, sono annesse 
al principal concetto. Io per tanto interamente applaudo alla maniera 
che il signor Liceti, abbondantissimo di mille e mille notizie, 
tiene nei suoi componimenti, ed in particolare in questo, nel quale, 
prima che condurre il famelico lettore a saziare sua brama con l'ultimo 
insegnamento del problema principalmente desiderato, ci 
porge un util diletto di tante belle cognizioni, che bene ci obliga 
a rendergliene mille grazie, mentre che con grato risparmio di 
tempo e di fatica ci libera dal rivoltare i libri di cento e cento 
autori. 
Degna dunque di lodi infinite stimo io questa sua nobile ed 
util fatica. Ed acciocché l'Altezza Vostra Serenissima resti sicura 
che io schiettamente e non simulatamente discorro, voglio contraporre 
alle meritate lodi che a tutto il resto del suo libro si convengono, 
alcune mie considerazioni intorno alla digressione che 
fa il signor Liceti nel capitolo <num>L</num> di questo suo libro, le quali mi 
pare che possino rendere la dottrina in quello contenuta non ben 
sicura né incolpabile; se però, quello che communemente ed umanamente 
suole accadere, l'interesse proprio non m'inganna, essendo 
il contenuto di tutto il detto capitolo non altro che una moltitudine 
di obiezzioni che egli bene acutamente fa contro ad una mia 
particolare ed antiquata opinione, nella quale ho creduto ed affermato, 
quel tenue lume secondario che nella parte tenebrosa della 
Luna si scorge, massimamente quando ella e poco remota dalla 
congiunzione col Sole, essere effetto cagionato dal reflesso de' 
<pb n="195"/>
raggi solari nella superficie del nostro globo terrestre: al che egli 
contradice con molte opposizioni, le quali, contro al mio desiderio, 
mi pare che non necessariamente convincano la mia opinione di 
falsità. E dico <hi rend="italic">contro al mio desiderio</hi>, perché non vorrei che anco 
questa nota, benché piccola, macchiasse il suo, in tutto il resto, 
così puro e candido trattato; che nelli scritti miei, che poco di 
peregrino e di apprezzabile si contiene, poco di pregiudizio è l'aggiugnere 
a tante altre mie fallacie questa qui ancora; ché bene 
in un panno rozo e vile manco noiano la vista molte grandi ed 
oscure macchie, che in un drappo vago e per la moltitudine de' 
fiori riguardevole non farebbe una benché minima. 
Proporrò dunque quelle risposte che al presente paiono sollevarmi, 
con speranza di dover poi, con mio util particolare, esser 
dalle sue dottissime repliche tolto di errore e condotto nel possesso 
del vero, qualunque volta queste mie risposte gli venissero agli 
orecchi. Ma prima che io descenda a esaminar la forza delle sue 
obiezzioni, voglio, per mia satisfazione, raccontare all'Altezza Vostra 
Serenissima i miei primi moti, dai quali io fui indotto a credere 
che di questo tenue lume secondario, che nella parte del disco 
lunare non tocco dal Sole si scorge (il quale, per brevità, con una 
sola parola nel progresso chiamerò <hi rend="italic">candore</hi>), sola ed originaria cagione 
ne fusse il reflesso de i raggi solari nella superficie del globo 
terrestre. Avendo ed una e due volte osservato il detto candore, 
mosso dal natural desiderio d'intender le cause delli effetti di natura, 
il primo concetto che mi cadde in mente fu, che tal candore 
potesse essere proprio dell'istessa sustanzia e materia del globo 
lunare: e per certificarmi se ciò potesse essere, aspettai curiosamente 
il tempo della prima eclisse totale di essa Luna, sicuro che 
quando ella per sé stessa ritenesse tal lume, molto e molto più 
splendido ci si mostrerebbe nelle tenebre della notte profonda, 
che nella chiarezza del crepuscolo; in quel modo che incomparabilmente 
lo splendore della medesima Luna, conferitole dal Sole, 
più bello e grande ci si rappresenta nella notte oscura, che non solo 
nel mezo giorno, ma nell'ora del crepuscolo ancora. Venne l'eclisse; 
e restando ella talmente oscura, che del tutto restò inconspicua, 
fui reso certo, il candore non esser nativo suo, e però necessariamente 
<pb n="196"/>
doverle esser conferito <foreign lang="lat"><hi rend="italic">ab extra</hi>. </foreign> E perché ad illuminare un 
corpo opaco ed oscuro vi è necessario il beneficio di un altro ben 
risplendente, né trovandosi al mondo altri che le stelle erranti 
e fisse, il Sole e la Terra, in quanto dal Sole è illustrata, venivo di 
necessità tratto a ricorrere e a far capo ad alcuno di questi. E cominciando 
dal Sole, essendo manifesto quanto grande sia l'illuminazione 
che esso le manda e che nello emisferio lunare ad esso 
esposto si riceve, giudicai, il candore che nell'altro emisferio, non 
visto dal Sole, si diffonde, non potere essere opera dei raggi solari. 
Né meno potersi attribuire al resto dei lumi celesti, cioè delle 
stelle: imperoché la vista loro non vien tolta alla Luna posta nelle 
tenebre dell'eclisse; onde quelle pure illustrandola sempre egualmente, 
molto più lucida ci si rappresenterebbe nell'oscuro campo 
della notte, che nel crepuscolo; di che accade tutto l'opposito. 
E perché manifestamente si osserva, il candore farsi di grande 
mediocre, e di mediocre minore e minimo, tal effetto in conto veruno 
dalle stelle non può derivare. Restavami sola la Terra, atta 
a poter satisfare a tutte le particolarità, col non fare ella verso la 
Luna altro che puntualissimamente quello che la Luna fa verso 
la Terra, illuminando la sua parte oscura nelle tenebre della notte 
col reflesso de' raggi solari, or più, or meno, or pochissimo, or 
niente. E meco medesimo più arditamente discorrendo, dissi: Sono 
la Luna e la Terra due corpi opachi e tenebrosi egualmente; vi è 
il Sole, che di pari illustra continuamente un emisferio di ciascheduno, 
lasciando l'altro oscuro; e di questi, la Luna è potente a 
illuminare l'oscuro della Terra: oh perché si dovrà metter in dubbio 
che il luminoso della Terra non incandisca l'oscuro della Luna? 
Parvemi questo discorso talmente ragionevole, che io presi ardire 
di palesarlo, stimando che dovesse esser ricevuto come concludente; 
né è restato il mio creder vano, poiché niuno de i comuni 
ingegni speculativi l'ha impugnato, sinché il discorso dell'eccellentissimo 
signor Liceti, sopra tutti gli altri eminente, ha con grand'acutezza 
penetrato, tal mio pensiero ed opinione essere stata manchevole. 
Tuttavia, o sia per mia debolezza ed incapacità, o 
pure che le impugnazioni non siano di quella strettissima necessità 
che nella assoluta demostrativa scienza si richiede, non mi conosco 
<pb n="197"/>
ancora per al tutto convinto; e perché in me non cessa il desiderio 
di sapere, bramando di esser tolto del dubbio e posto nel certo, 
communicherò a lei tutto quello che mi occorre potersi dire in 
risposta alle sue contradizzioni, per mantenimento della mia opinione. 
E facendo principio dal titolo del capitolo <num>50</num>, che è: <foreign lang="lat"><hi rend="italic">De Lunae 
subobscura luce, prope coniunctiones et in deliquiis observata; digressio 
physco-mathematica</hi>, </foreign> già che egli medesimo le dà titolo di 
digressione, è manifesto segno di averla esso stimata considerazione 
non necessaria nel suo trattato, ma solo avervela interposta 
per magnificarlo; conforme a quel che di sopra ho detto, che la 
nobiltà e magnificenzia consiste più negli ornamenti non necessari, 
che in quelle cose che di necessità devono esser portate. E 
sin qui approvo e laudo il suo instituto, se non in quanto seco porta 
indizio del mio non ben saldo discorso. E perché egli procede 
come matematico e fisico, andrò esaminando come filosofo, qualunque 
io mi sia, e come matematico le sue opposizioni; facendo 
anco qualche poco di considerazione intorno alla forma dell'argumentare 
che egli tal volta tiene, quanto ella sia conforme a i dialettici 
precetti posti da Aristotele. 
Piglio dunque la sua prima instanza, contenuta dal principio 
del capitolo sino a <foreign lang="lat">"Dein vero, quum in plerulunio Terra" </foreign>etc. 
Mentre io vo con attenzione esaminando questo primo discorso, 
lo trovo veramente con bello artifizio tessuto; e l'artifizio mi si 
rappresenta tale. Due parti si contengono in esso conteste: l'una 
è nella quale ei vuol dimostrare, il candor della Luna non potersi 
in modo alcuno riconoscere dalla Terra; l'altra è il concludere, tal 
effetto procedere dall'etere ambiente essa Luna. Quanto alla prima, 
molto probabilmente cammina il suo discorso, dicendo, il candor 
della Luna non poter derivare se non da quel corpo dal quale provengono 
le differenze di esso candore, le quali differenze sono il 
farsi tal candore or più ed or meno lucido: e questo non può provenire 
dalla Terra, avvengaché la sua lontananza dalla Luna non 
si muta: e però il reflesso della Terra deve esser sempre uniforme, 
ed in conseguenza impotente a produr differenze in esso candore; 
adunque, né meno il candor medesimo. Il discorso, pigliandolo a 
tutto rigore, patisce non leggier mancamento: il quale è, che nel 
<pb n="198"/>
raccorre la conclusione delle premesse, s'introduce un quarto termine, 
non toccato nelle premesse, il quale è la Terra. Sono le premesse: 
"Un effetto mutabile non può provenire da causa immutabile: 
il candore è effetto mutabile; ma la distanza tra la Terra e 
la Luna è immutabile; adunque il candore non può provenir dalla 
Terra". Ora questo termine "Terra" non è posto nelle premesse, 
ma vi è in suo luogo "distanza tra la Terra e la Luna"; onde, a 
voler che l'argumento cammini in buona forma, bisognava, avendo 
detto nelle premesse "Un effetto mutabile non può provenire da 
causa immutabile; ma la distanza tra la Terra e la Luna è immutabile", 
bisognava, dico, dir nella conclusione "Adunque il candore 
non procede dalla distanza tra la Terra e la Luna": ed il silogismo, 
raddrizzato così, quanto alla forma procedeva bene, ma 
non concludeva niente contro di me. Ho detto che a tutto rigore 
ne seguirebbe questo inconveniente; ma avendo riguardo a quello 
che, per mio credere, il signor Liceti aveva in intenzione, figuriamo 
l'argumento in miglior forma, dicendo: "Un effetto mutabile non 
può derivare da causa immutabile: ma la distanza tra la Luna e 
la Terra è immutabile, ed immutabile parimente è lo splendor della 
Terra; adunque il candore non può provenire né dalla distanza tra 
la Luna e la Terra, né dallo splendore della Terra; ed in conseguenza 
non può provenire dalla Terra". Non si può negare che il 
discorso in questa maniera raddrizzato apparisce tanto concludente, 
che facilmente potrebbe essere ammesso per sincero e libero 
da ogni fallacia da qualsivoglia filosofo; e tanto più ciò mi 
persuado, quanto che l'istesso signor Liceti, da me stimato per 
filosofo a nissun altro secondo, per niente manchevole lo ha creduto: 
e pure tra poco spero di esser per dimostrarlo manchevole. 
In tanto per ora, ammessolo per concludente, dico che egli non fa 
punto contro di me, il quale non ho mai detto né scritto che alla 
produzzione del candore si ricerchi la mutazione della distanza tra 
la Terra e la Luna o la mutazione dello splendore della Terra. È 
stato pensiero del signor Liceti; il quale, immaginandosi che di tal 
mutazione non possa esser causa altro che il variarsi la distanza o 
il mutarsi lo splendore, si è persuaso che escludendo queste due 
cause venga distrutta la mia opinione. Se io avessi detto che la 
Terra cagionasse il candore nella Luna con l'appressarsele o discostarsele, 
o col farsi ella or più splendida ed or meno, egli mi averebbe 
convinto di errore col mostrare che la Terra né si avvicina 
<pb n="199"/>
o discosta dalla Luna, né diviene una volta più vivamente splendida 
che un'altra. Resto io pertanto sin qui illeso dalla sua prima 
impugnazione, nella quale è bene ora che veggiamo se vi sia ascosa 
dentro alcuna fallacia, sì come, ingenuamente parlando, credo 
che ascosa vi sia: e per farla palese, prima mostrerò in generale 
che ella vi è; dipoi tenterò di additare, dove e quale ella sia in 
particolare. 
Che fallacia assolutamente vi sia, lo provo col tessere un argumento 
formato su le vestigie del suo, senza slargarmene pure un 
capello, deducendone poi una conclusione falsa; la quale vera 
doverebbe esser riuscita, quando nella forma dell'argumento non 
fusse stata fallacia. Formando dunque l'argumento su le sue pedate, 
proverò che quel lume che la notte si scorge in Terra, mentre 
che la Luna splendida si trova sopra l'orizonte, e che communemente 
si chiama lume di Luna, non è altrimenti effetto che, come da 
causa, dependa dal reflesso de' raggi solari nella superficie della 
Luna, dicendo così. Questo che noi chiamiamo lume di Luna è 
effetto mutabile, e però non può derivare se non da causa mutabile. 
Ma le cause mutabili, atte a produrre una tal mutabilità, 
sono dal signor Liceti ridotte a due capi: l'uno è l'avvicinare o 
discostare il corpo illuminante da quello che deve essere illuminato; 
e l'altro è il crescere o il diminuire lo splendore del corpo 
illuminante. Il primo di questi due capi non ha luogo nella presente 
operazione, avvengaché, per concessione pur del medesimo 
signor Filosofo, la Luna mantiene sempre la medesima distanza 
dalla Terra; e l'altro capo molto meno ci ha luogo: il che è manifesto; 
imperoché l'effetto che seguir si vede procede tutto al contrario 
di quel che proceder dovrebbe quando pur lo splendor della 
Luna si facesse ora più vivo e potente ed ora meno. Impercioché, 
essendo lo splendor della Luna effetto dei raggi solari che la illustrano, 
chiara cosa è che ei sarà più vivo quando ella è men lontana 
dal Sole, e più debile nella sua maggior lontananza: e però, 
posta la Luna in congiunzione col Sole, lo splendore che ella da 
lui riceve, più efficace sarà che quando ella li è posta all'opposizione, 
trovandosi in questo luogo più lontana dal Sole, che in 
quello, tanto quanto importa il diametro del dragone, cerchio massimo 
<pb n="200"/>
dell'orbe nel quale la Luna si rivolge; ed è manifesto, che 
partendosi ella dalla congiunzione e venendo verso il sestile e 
di lì al quadrato, ella si va continuamente discostando dal Sole 
continuando pure il discostamento nell'aspetto trino, e finalmente 
conducendosi alla massima lontananza nella diametrale opposizione. 
Si va per tanto continuamente indebolendo lo splendore 
della Luna: ma l'effetto suo in Terra procede al contrario. Imperocché 
nel tempo della congiunzione l'illuminazione in Terra 
è minima, anzi pur nulla, e si comincia a far sensibile nel separarsi 
la Luna dalla congiunzione, né molto si fa ella apparente sino 
allo aspetto sestile; ma continuando lo allontanamento della Luna 
dal Sole, passando per il quadrato e trino, sempre il lume di Luna 
in Terra si fa maggiore e maggiore, sin che diviene massimo nella 
opposizione. Poiché dunque la mutazione nel lume si fa al contrario 
di quel che far si dovrebbe quando tal mutazione dependesse 
dal farsi lo splendore della Luna or più or meno grande e gagliardo; 
chiara cosa rimane, che né anco il secondo capo ha luogo 
in questa operazione del farsi il lume in Terra or più or meno 
vivace. Adunque non ha la Luna parte alcuna nella mutazione di 
quel lume in Terra, del quale noi parliamo; e non avendo ella parte 
in tal mutazione, per la verissima ipotesi del medesimo Filosofo 
né meno l'istesso lume sarà effetto della Luna: tuttavia egli pure 
tanto manifestamente depende dalla Luna, che niuno degli uomini 
si troverà che vi ponga dubbio. E veramente dubbio non vi si 
può porre, mentre che la causa della mutazione, cioè del farsi di 
piccolissimo, e di giorno in giorno andar crescendo, sin che grandissimo 
divenga, è tanto manifesta, che non è uomo che non la 
comprenda, e non vegga che la Luna nuova poco o niente può 
illuminar la Terra, non ci mostrando del suo emisferio illuminato 
dal Sole altro che una sottilissima falce, la quale la sera seguente 
fatta più larga, e di sera in sera ingrossando le sue corna, allargatasi 
per buono spazio dal Sole, comincia a rendere osservabile 
l'effetto del suo splendore, quanto all'illuminar la Terra; ridottasi 
poi, dopo sette o otto giorni, al quadrato, scuopre alla Terra di 
sé la metà del suo emisferio splendido; e seguitando di allontanarsi 
ancor più dal Sole, più e più di sera in sera mostra ampla la sua 
faccia rilucente; e finalmente nella opposizione l'emisferio suo, in 
<pb n="201"/>
figura d'intero e perfetto cerchio, grandissima ne produce in Terra 
la sua illuminazione. 
Io veramente mi meraviglio che l'eccellentissimo signore, di 
ingegno tanto provido in contemplare e penetrare le cause e gli 
effetti meravigliosi della natura, non so per qual ragione, non abbia 
fatto reflesso sopra così patente causa della mutazione del lume 
di Luna in Terra; o perché, avendovela fatta, non l'abbia poi riconosciuta 
nello splendore della Terra nel produrre simile mutazione 
nel candor della Luna, mentre che il negozio cammina nell'istessa 
maniera puntualissimamente. Cioè, perché, stante sempre 
un intero emisferio della Terra illustrato dal Sole, la Luna non 
però si trova perpetuamente costituita in sito tale, che continuamente 
se gli opponga o scuopra o tutto o la medesima parte del 
detto emisferio terrestre luminoso; ma talora lo vede tutto, talora 
ne perde una parte, e poi un'altra maggiore, e finalmente 
ancora ne perde il tutto. L'intero ne vede la Luna posta alla congiunzione 
col Sole; nel qual tempo, esponendo essa Luna il suo 
emisferio opaco, non tocco da i raggi solari, alla Terra, sommamente 
viene incandita dalla piazza immensa luminosa di quella. 
Partendosi poi dalla congiunzione, comincia a scoprire una particella 
dell'emisferio tenebroso della Terra, rimanendole però veduta 
grandissima parte ancora del luminoso; onde il suo candore 
si debilita alquanto, e va continuamente debilitandosi mentre 
che, nello allontanarsi dal Sole, va sempre di giorno in giorno 
perdendo di vista parte maggiore del terrestre emisferio luminoso, 
sin che, giunta al quadrato, scuopre del terrestre emisferio, esposto 
alla sua vista, la metà dell'illuminato, e l'altra metà del tenebroso: 
cresce dunque la causa del diminuirsi il candore. E così, continuando 
di perdersi di sera in sera maggiore e maggior parte dell'emisferio 
splendido della Terra, il candore si fa a poco a poco 
impercettibile, sendo anco di gran pregiudizio a gli occhi del riguardante 
la presenzia della parte molto lucida della Luna, che 
confina con quello che di lei resta privo della illuminazione del 
Sole. Al che possiamo aggiugner ancora (come punto di gran 
considerazione) la chiarezza che il medesimo lume lunare introduce 
nel suo ambiente, la qual chiarezza è tanta, che ci offusca 
e toglie la vista delle stelle fisse, le quali anco per assai grande 
spazio son lontane dalla Luna; tal che molto meno ci deve restar 
cospicuo il candore, anco per altro, tenuissimo fatto. 
<pb n="202"/>
Parmi, Serenissimo signore, d'aver sin qui a bastanza dimostrato 
come l'opinion mia resta illesa da questa sua prima obbiezzione, 
ed insieme aver concluso che nella sua instanza è forza che sia 
qualche fallacia. Séguita ora che io dichiari in quel che a me pare 
che la fallacia consista: ed è, s'io non m'inganno, che argumentando 
egli <foreign lang="lat"><hi rend="italic">ex suppositione</hi>, </foreign> quello che egli suppone è mutilo; e 
dove egli è almanco di tre membra, ne prende solamente due, 
asciando indietro il terzo. Del potersi fare il candore, o altra illuminazione, 
maggiore o minore, ne assegna il signor Liceti due 
modi solamente: cioè il mutarsi la distanza tra il corpo illuminante 
e il corpo che si illumina, che è l'uno de i modi; e l'altro, col farsi 
lo splendore dello illuminante intensivamente più o meno gagliardo. 
Ma ci è il terzo, il quale è quando non intensivamente, ma estensivamente, 
si fa maggiore quella luce da cui l'illuminazione deriva: 
e così il lume di una torcia grande più gagliardamente illuminerà 
che d'una piccola candela, benché gli splendori di amendue intensivamente 
siano eguali. Ora qui averei voluto che il signor Liceti 
avesse considerato, quanto questa terza maniera è più potente in 
produrre l'effetto della mutazione del lume di Luna in Terra. 
Imperocché l'ingrandirsi estensivamente lo splendore della Luna, 
come fa, mostrandosi da principio in figura di una sottilissima falce, 
andandosi poi pian piano e di sera in sera dilatando, cioè facendosi 
estensivamente maggiore, gran mutazione di accrescimento produce 
nell'illuminar la Terra, ancorché intensivamente vadia debilitandosi, 
onde per tal rispetto il lume dovrebbe farsi men vivo. 
Debolissima dunque è l'efficacia delle altre due maniere, in comparazione 
di questa terza, la quale l'Altezza Vostra Serenissima 
vede quanto sia gagliarda. 
Sarà bene adesso che andiamo esaminando quello che operar 
possa circa l'incandire la Luna il reflesso del suo etere ambiente, 
dal signor Liceti assegnato per vera cagione dell'effetto: la quale 
dubito che non possa essere se non assai languida ed inefficace. 
Ma prima che io venga a questo, voglio qui interporre un mio, 
tal qual si sia, pensiero, per ritrovar l'origine donde sia proceduto 
il restare per tanti secoli passati occulta a gli ingegni speculativi 
questa, per mio credere, assai vera e concludente ragione, del derivare 
il candor della Luna veramente dal reflesso de' raggi solari 
nella terrestre superficie. Mentre che il Sole è sopra l'orizonte ed 
illumina il nostro emisferio terrestre, in qualsivoglia luogo che 
<pb n="203"/>
sia posta la Luna, il candor di lei non ci si rende visibile; per lo 
che nessuno in tal tempo si sarebbe mosso a credere né a dire 
che il lume della nostra Terra avesse forza di illuminare la parte 
della superficie lunare non tocca dal Sole: onde molto meno gli 
potrebbe cadere in mente che la superficie della Terra priva di 
splendore fusse potente a incandire la Luna, cioè fusse potente, 
essendo tenebrosa, a portar luce là dove ella non la portò essendo 
luminosa. Quando dunque, tramontato che sia il Sole ed imbrunita 
la Terra, mentre si vede scoprirsi il candore nella Luna, 
il giudizio popolare ad ogni altra causa lo potrebbe referire, fuorché 
alla Terra: per lo che gli uomini, persuasi da questa prima e semplice 
apprensione, o non vi fecero reflessione, o cercarono di ritrovarne 
la ragione in ogni altra cosa fuorché nello splendor terrestre. 
Ora, varii sono i riscontri e le ragioni le quali mi distolgono dal 
prestar l'assenso all'opinione del signor Liceti, che il candore lunare 
sia effetto di una parte del suo etere ambiente, la quale, come 
alquanto più densa dell'etere purissimo che il resto del cielo ingombra, 
possa ricevere e ripercuotere i raggi solari nella parte 
tenebrosa della Luna; in quella maniera che la parte dell'aria contermina 
alla Terra, fatta densa dalla mistione de i vapori, riceve 
lume da i raggi solari, e quello reflette sopra la Terra, producendo 
il crepuscolo e l'aurora. E perché, oltre a questo, egli suppone 
che la Luna pure abbia per se stessa alquanto di lume, suo proprio 
e naturale; questo parimente e primieramente non credo io esser 
vero, né potere, quando pur vero fusse, averci parte alcuna: né, 
so penetrare da che cosa mosso egli ve lo abbia voluto introdurre. 
E prima, che egli non vi sia, ce ne rende sicuri il perder noi talvolta 
del tutto di vista la Luna, quando ella, nella sua totale eclisse, 
nel mezo del cono dell'ombra terrestre si riduce; ché quando ella 
avesse qualche proprio lume, benché tenne, nella profondissima 
notte si farebbe visibile: tal lume proprio non ha dunque la Luna. 
E quando ben ne avesse, non potendo egli esser se non tenuissimo, 
di niente potrebbe aiutare il candore, il quale è molto grande: 
in quella maniera che niente opera il lume della Luna circa 
l'illuminar la Terra, qualvolta il Sole, elevato sopra l'orizonte, con 
i suoi lucidissimi raggi l'illustra; ché quando la notte, in assenza 
del Sole, la Luna piena di splendore non ci avesse illuminato, 
giammai di giorno, alla presenza del Sole, non averemmo potuto 
assicurarci della illuminazione della Luna: e così nel gran campo 
<pb n="204"/>
del candore, molto bene luminoso, ogni altro picciol lume resterebbe 
offuscato e come nullo. Quanto poi all'operazione dell'etere 
ambiente, circa il candire la Luna, non veggo che in modo alcuno 
possa satisfare a quello che al senso ci apparisce: imperoché 
tutto il campo tenebroso della Luna è egualmente candito, 
e non intorno alla circonferenzia solamente, dove solo per breve 
spazio si dovrebbe distendere il lume che dallo etere ambiente le 
perviene; in quel modo che il reflesso della parte dell'aria vaporosa 
solamente tal parte dell'emisferio terrestre illustra, qual parte è il 
tempo della durazione del crepuscolo del tempo della lunghezza 
di tutta la notte: che se l'illuminazione del crepuscolo potesse diffondersi 
sopra tutto l'emisferio terrestre, non averemmo mai notte 
profonda, ma un'aurora o un crepuscolo perpetuo; ed avvengaché 
secondo che in maggiore altezza si sublimasse l'orbe vaporoso intorno 
al globo terrestre, tanto più diuturno si farebbe il crepuscolo, 
in immensa altezza converrebbe che si elevassero i vapori per illuminare 
l'intero emisferio. Ora, quando il signor Liceti volesse 
mantenere che il candore che può illustrare tutto l'emisferio tenebroso 
della Luna, derivasse dal reflesso dell'etere ambiente, sarebbe 
in obligo di insegnarci a quanta altezza, o vogliamo dir distanza, 
fuor dell'orbe lunare dovesse tal parte d'etere addensato 
sublimarsi; nella quale impresa, oltre che alquanto laboriosa 
gli riuscirebbe, credo che incontrerebbe assai gagliarde contraindicanze. 
Una delle quali è, che giammai in verun modo potrebbero le 
parti di mezo essere egualmente luminose come le 
altre più verso la circonferenza, ma grandemente più tenebrose, 
avvenga che le parti intorno alla circonferenza goderebbero non 
solo delle parti a sé contigue, ed anco delle prossime, ma di tutte 
le remote ed altissime; dove che le parti di mezo, restando prive 
della vista delle prossime e tangenti l'estremo limbo, riceverebbero 
il lume solamente dalle alte e remote: ora, quanto importi l'avere 
l'illuminante prossimo, più che l'averlo lontano, per esser più vivamente 
illuminato, è tanto per sé manifesto, che non occorre 
spendervi più parole. E doppo questa ci è un'altra contraindicanza, 
pur gagliardissima; e questa è, che nel farsi l'eclisse, finito che fusse 
di entrare nel cono dell'ombra il disco lunare, restando ancora 
fuor di tal cono gran parte dell'etere alto che la Luna circonda, 
essendo ancora questo visto ed illuminato dal Sole, pure continuerebbe 
di incandire ancora la medesima faccia della Luna, e 
<pb n="205"/>
massimamente la parte conseguente all'ultimo orificio che si sommerse 
nell'ombra: al che troppo altamente repugna l'esperienza, 
la quale ce lo mostra bene alquanto sparso di luce, e, per mio 
credere, conferitale dallo etere suo ambiente, ma tal luce con infinita 
proporzione minore del vero candore; il quale, se nella profonda 
notte potesse conservarsi, io tengo per fermo che ei sarebbe 
potente a illuminarci, non ardirò di dire quanto la Luna nel suo 
plenilunio, ma che non cederebbe a quello che ci viene dalle corna 
della Luna posta presso all'aspetto sestile. E finalmente, del non 
potere il candore in verun modo essere effetto dell'etere ambiente, 
molto chiaramente lo mostra la gran diminuzione che in esso si 
scorge dal partirsi dalla congiunzione col Sole sino all'arrivare al 
quadrato, alla qual diminuzione converrebbe che proporzionalmente 
rispondesse la diminuzione del lume nell'etere ambiente; 
la quale non può esser se non piccolissima e per avventura insensibile, 
non si potendo, come il medesimo signor Liceti afferma, 
riconoscere da altro che dallo allontanamento di esso etere dal 
Sole. Ed ancorché né l'etere ambiente né il suo lume scorgiamo, 
nulladimeno quale possa essere la diminuzione di quello, lo possiamo 
argumentare dalla diminuzione di splendore che nel corpo 
stesso della Luna si scorge, mentre che alla lontananza, che è tra 
il Sole e la Luna posta nel quadrato, si aggiugne quello di più 
che ella si scosta passando dal quadrato all'opposizione: e veramente 
credo che niuna vista possa esser bastante a comprendere 
lo splendore della Luna nel quadrato essere intensivamente maggiore 
che nella opposizione; e così il lume dell'etere ambiente nella 
congiunzione della Luna col Sole poco scapiterà nel ridursi alla 
quadratura, perché finalmente il suo discostamento non è altro che 
la trentesima parte della distanza tra il Sole e la Luna postagli 
in congiunzione; onde, a tal ragguaglio, il lume in questo luogo 
potrà diminuirsi per la trentesima parte appena, nel venire al 
quadrato. E tale per consequenza doverebbe essere la diminuzione 
del candore nella Luna, cioè appena sensibile: ma ella è non pur 
sensibile, ma assai grande; e ben grande può ella essere, mentre 
che nella congiunzione viene il disco lunare incandito dall'intero 
emisferio splendido della Terra, dalla cui metà solamente viene 
ella illustrata nella quadratura. 
Ora venghiamo al secondo argumento, leggendo sino a  <foreign lang="lat">"Deinde 
Luna prope coniunctiones" </foreign>etc. Io di questo argumento concedo
<pb n="206"/>
tutte le premesse, ma non concedo già che non ne segua quello 
che dalla concessione di esse seguir ne dovrebbe; anzi affermo che 
puntualmente ne séguita e che così si scorge, cioè che, per esser 
la Terra più da vicino illuminata dal Sole che la Luna posta in 
opposizione, e che per esser l'emisferio terrestre molto e molto 
maggiore, cioè circa dodici volte, di quello della Luna, il candore 
lunare dovrebbe di gran lunga superare il lume di Luna in Terra; 
ed affermo di più che così segue, che è quello che dal signor Liceti 
vien negato, affermando egli vedersi il contrario, cioè molto 
più debole il candore della Luna che l'illuminazione terrestre derivante 
dalla Luna piena: e perché ei dice ciò vedersi, mi sarebbe 
parso necessario il dichiarare la maniera come tal vista possa ottenersi 
con sicurezza e senza che il senso si ingannasse. Imperoché, 
mentre io vo ricercando di assicurarmi della verità del fatto, trovo 
che non mancano circustanze, per le quali il senso, nella prima 
apprensione, può errare ed esser bisognoso di correzzione, da ottenersi 
mediante l'aiuto del retto discorso razionale. Io veramente, 
domandando persone anco di bonissimo giudizio, quale si rappresenti 
all'occhio, più vivo e risplendente, o il lume di Luna in 
Terra, o il candore nella Luna, mi sento subito rispondere, che di 
gran lunga è superiore il lume di Luna; tuttavia credo che, applicando 
il discorso e la considerazione a gli accidenti che la prima 
apparenza possono perturbare, si troverà potere essere, ed in fatto 
essere, il contrario di quello che a prima vista si giudica. E prima, 
essendo assai manifesto che l'istesso corpo lucido, potente a illuminare 
altri corpi tenebrosi, più e più vivamente gli illustra secondo 
ch'ei sarà meno e meno lontano da essi; da questo effetto 
notissimo e chiaro parmi che con assai conveniente proporzione 
si possa anco affermare, che alla vista nostra meno risplendente 
si mostri il medesimo oggetto luminoso, posto in grandissima lontananza 
dall'occhio, che postoci molto da vicino. E se così è, 
vorrei che il signor Liceti avvertisse, che nel voler noi far paragone 
del lume di Luna in Terra col candor della Luna vicina alla 
congiunzione e di essi giudicare quello che alla prima vista si 
rappresenta, avvertisse, dico, che la Terra illuminata dalla Luna 
non è dall'occhio nostro più lontana di tre o quattro braccia, lontananza 
incomparabilmente minore di quella della Luna candente 
posta alla congiunzione, la quale eccede di assai trecento milioni 
di braccia: qual dunque meraviglia è che, posto anco che il candor 
<pb n="207"/>
della Luna fusse eguale all'illuminazione della Luna in Terra, in 
tanta differenza di lontananza ci apparisse minore? Eccellentissimo 
signor Liceti, per giudicare nella presente causa senza fallacia, 
bisognerebbe che, notato a parte quello che vi si rappresenta alla 
vista mentre che, stando in Terra, guardate il lume di Luna in 
Terra, paragonandolo al candor della Luna quando poi è posta 
nella congiunzione, notaste ancora a parte quello che vi si rapprensenterebbe 
alla vista quando vi foste constituito nella Luna incandita 
dal lume terrestre, e di lì poteste poi vedere la Terra, da 
voi lontanissima, illuminata dalla Luna; e se nell'una e nell'altra 
esperienza voi trovaste che la Terra si mostrasse più candida della 
Luna incandita postavi sotto i piedi, bene e concludentemente 
avereste sentenziato; ma dubito che la seconda esperienzia vi farebbe 
mutar parere, e giudicare tutto l'opposito di quello che la 
prima vista intorno a questo vi persuase. Cessi per tanto la fede 
che in questo caso l'intelletto deve prestare al senso. Ed aggiunghiamo 
di più, che di due oggetti visibili, ma in grandezza diseguali, 
il minore meno ingombrerà l'occhio di luce che il maggiore, 
ancorché amendue fussero dell'istesso splendore in specie. Ora 
notisi che il disco lunare viene compreso sotto un angolo acutissimo, 
avvengaché la sua base non suttenda più che a mezo grado: 
ma l'angolo che dalla massima divaricazione de i raggi visivi si 
constituisce nell'occhio, essendo più grande che retto, suttende 
a più di novanta gradi interi, e questo viene tutto ingombrato dall'area 
e piazza luminosa della Terra, mentre che da vicino la rimiriamo: 
essendo adunque l'ampiezza di questo grande angolo circa 
dugento volte maggiore dell'altro acuto, che comprende il disco 
lunare, meraviglia non abbiamo a prenderci dell'apparente maggioranza 
di luce nel rimirar la Terra, che la Luna incandita. Taccio 
che della differenzia dei nominati due angoli lineari molto e molto 
maggiore è quella delli angoli solidi, da essi lineari nascenti: e 
veramente angoli solidi sono i compresi dentro a i coni formati 
da i raggi visuali, de i quali angoli quello che ha per base la parte, 
ancorché piccolissima, della terrestre superficie all'occhio esposta, 
è ben più di quaranta mila volte maggiore dell'altro, che si fondi 
sul disco lunare. 
Non è dunque meraviglia che il senso nella prima apparenza 
distortamente giudichi nella presente causa: però sarà bene che 
veggiamo se ci è modo di correggerlo; e potendo per avventura 
<pb n="208"/>
i modi e le maniere esser molte, io per ora ne proporrò una o due. 
E già che noi non possiamo mettere a petto a petto il candor della 
Luna ed il lume di Luna in terra, parmi che assai sicuramente 
potremmo giudicare tra essi, facendo parallelo di amendue ad un 
terzo lume di un corpo illuminato: imperoché se accadesse che 
lo splendore di questo terzo superasse il lume di Luna, ma fusse 
superato dal candor della Luna, senza dubbio credo che potremmo 
asserire il candor della Luna superare il lume di Luna in terra. 
Mi si rappresenta, atto mezo termine per ciò fare esser lo splendore 
del crepuscolo, facendo comparazione ad esso del lume de 
gli altri due. Tramontato che sia il Sole, vedesi rimanere per buono 
spazio di tempo la superficie della Terra assai chiara, mercé del 
crepuscolo, cioè molto più che quando è illustrata dalla Luna 
piena; il che manifestamente si scorge dal veder noi qualsivoglino 
minuzie in terra molto più distintamente in virtù del crepuscolo, 
che non si scorgono, passato esso, nell'illuminazione della Luna. 
Il quale effetto anco apertamente si conferma: perché se averemo 
in Terra qualche corpo oscuro, come, per esempio, una colonna 
o la nostra persona medesima, la illuminazione della Luna piena 
non farà far ombra in Terra a esso corpo tenebroso sin che il 
lume del crepuscolo non sarà di molto scemato, cioè sin tanto che 
il lume della Luna gli prevaglia; segno evidente, questo della 
Luna esser a quello, da principio e per lungo spazio di tempo, 
assai inferiore. Ma aggiunghiamo un'altra esperienzia, che pure 
ci conferma, l'illuminazione del crepuscolo superare di assai l'illuminazione 
del plenilunio. Osservisi qualche grande edifizio posto 
sopra luogo eminente, in lontananza da noi di quattro o sei o più 
miglia: certo per assai lungo spazio dopo il tramontar del Sole 
dureremo noi a scorgerlo bene, e tal vista non perderemo se non 
dopo notabile diminuzione del lume crepuscolino; ma se, estinta 
la illuminazione del crepuscolo, sopraverrà la illuminazione del 
plenilunio, potrà molto bene accadere che il medesimo edifizio 
più da noi non si scorga. Cede dunque di assai il lume di Luna 
al lume del crepuscolo: ma all'incontro, per scorgere il candore 
nella Luna non ci fa di mestiero aspettare che tanto si debiliti 
il lume crepuscolino, ma di non piccol tempo avanti che la Luna 
muova l'ombre, lo vedremo noi biancheggiare nel medesimo lume 
crepuscolino cede dunque il terrestre lume di Luna al candor 
della lunare superficie. 
<pb n="209"/>
Ma finalmente con nodo, al mio parere insolubile, veggiamo 
stretta e confermata la verità della mia conclusione: dico dell'essere 
il candor della Luna effetto del reflesso de' raggi solari ripercossi 
dal globo terrestre. Stima il signor Liceti, il candor della 
Luna essere effetto del reflesso de' raggi solari nell'etere alquanto 
condensato che da vicino circonda il globo lunare, in quella guisa 
che l'orbe vaporoso circonda la Terra; e del tutto esclude il reflesso 
della Terra, come nullo: io ammetto al signor Liceti il reflesso 
dell'etere ambiente, ma vi aggiungo il reflesso della Terra, 
che egli nega, e questo assai più potente che quello dell'etere: 
ed avvenga che il signor Liceti reputi nullo questo, da me stimato 
per principale, adunque di niuno pregiudizio dovrà essere al candore 
della Luna il privarla di questo, che io reputo benefizio concernente 
al produr tal candore, purché se gli lasci il reflesso dell'etere 
ambiente. E per ciò fare compitamente, ponghiamo la Luna 
in opposizione al Sole, onde verso di lei nulla si esponga dell'emisferio 
terrestre luminoso, ma solo riguardi verso lei l'emisferio 
tenebroso; ed in tal constituzione ponghiamo che segua 
l'eclisse totale della Luna, sì che ella perda ancora la illuminazione 
de i raggi primarii del Sole, onde resti spogliata di questi 
e del tutto priva della vista della faccia luminosa della Terra. Qui 
è manifesto, che non così immediatamente che il corpo lunare si 
è finito d'immergere nel cono dell'ombra terrestre, si è finito di 
immergere ancora l'orbe dell'etere che lo circonda, ma ne resta 
parte fuori; la qual parte godendo ancora de i raggi solari, può 
incandire quella parte del corpo lunare che fu l'ultima a cadere 
nell'ombra: ed in questo tempo potremo noi scorgere qual sia il 
candore prodotto dal solo etere ambiente. Ma questo poco che si 
vede, non si diffonde per tutta la faccia della Luna, ma solamente 
in parte del suo limbo; né la grandezza del suo lume ha che fare 
col candore grande ed argenteo che si vede nella congiunzione, 
ma è una assai tenue tintura bronzina: ché quando fusse in spezie 
così vivace quale e il candore, vivacissimo e molto più limpido 
dovrebbe dimostrarsi in questo tempo dell'eclisse, mentre che la 
Luna si trova constituita in un campo molto oscuro, cioè nelle 
tenebre della notte, dove che, all'incontro, il candore del novilunio 
viene da noi veduto nel campo ancora assai chiaro del crepuscolo. 
Vedesi dunque, che privata la Luna del reflesso della 
Terra e favorita solo da quello del suo etere ambiente perde a 
<pb n="210"/>
molti doppi quel bel candore: per lo che ben necessariamente doviamo 
concludere, pochissima essere la parte che vi ha il reflesso 
dell'etere ambiente; anzi pure vi è ella come nulla, mentre le 
sopragiugne il tanto più vivace e potente reflesso della Terra. 
Qui, prima che passar più avanti, non voglio tacere certa meraviglia 
che mi nasce nell'animo; ed è, che avendo il signor Liceti 
detto di voler discorrere nella presente materia fisicomatematicamente, 
nella presente occasione ei si serva solo della fisica, tralasciando 
la matematica: perché cosa da fisico e naturale è stata il 
formar giudizio tra il candor della Luna e il lume di Luna dalla 
prima e sensuale apparenza; nel qual giudizio non credo ch'ei fusse 
con fallacia incorso, se egli avesse aggiunto quello che ne insegna la 
matematica, cioè che la lontananza della Luna candita dall'occhio 
è più di cento milioni di volte maggiore della lontananza 
della Terra, e che l'angolo visuale nascente dalla Terra è più di 
quaranta mila volte maggiore che il nascente dalla superficie lunare, 
le quali disuguaglianze, come non piccole, hanno potuto 
perturbare il retto giudizio. Quindi apprenda ciascuno quale è 
talvolta la differenza tra il discorrere de i matematici e de i puri 
filosofi naturali: e perché, senza digredire dalla materia che si 
tratta, mi si porge qui occasione di conferire all'Altezza Vostra 
Serenissima certo mio concetto non scritto da me in altro luogo, 
né credo toccato da altri, glie le esporrò. 
Mostra l'esperienzia come il sopranominato tenue splendore 
bronzino, che resta nella faccia della Luna, ma per breve tempo, 
dopo la sua totale adombrazione, si va a poco a poco diminuendo: 
ed accade tal volta che pure nelle totali e centrali eclissi tal lume 
del tutto si ammorza, in guisa che del tutto si perde la vista della 
Luna; ed alcun'altra volta, pur nelle stesse totali eclissi, non così 
adiviene, ma resta il lunar corpo pure alquanto apparente e visibile. 
Già è manifesto, tal debolissima luce non le poter provenire 
né dal Sole né dalla Terra, la vista de' quali le è del tutto tolta; 
né meno essere effetto del suo etere ambiente, di già esso ancora 
immerso nell'ombra e privato della vista del Sole; né può tampoco 
esser nativo e proprio del corpo lunare, poiché, se fusse 
tale, in tutte le eclissi si scorgerebbe, come anco accaderebbe se 
fusse per avventura effetto delle stelle sparse per l'immenso cielo: 
ed in somma il punto grande della difficoltà consiste nel seguire 
alcune volte sì ed alcune volte no questo totale perdimento di vista 
<pb n="211"/>
della medesima Luna, il quale effetto, per la sua variazione, ricerca 
varietà nella causa effettrice. Io, doppo molte reflessioni di 
mente, considerato che l'effetto del quale si cerca la causa è effetto 
di lume, ho meco medesimo concluso, non potere esso provenire 
se non da qualche cosa che abbia facultà di illuminare, del benefizio 
della quale resti ora favorita ed ora privata la Luna; né avendo 
noi altro di lucido, atto a ciò poter fare, che i luminosi corpi celesti, 
a quelli è forza ricorrere, e tra essi investigare chi possa 
operare or sì ed or no nell'effetto del quale parliamo. Se questo 
è effetto di qualche stella, è necessario che ella, o vero alcuna volta 
risplenda più ed altra manco, o vero che ella ora sia esposta 
ed ora no alla vista della Luna; e conviene anco che tale stella sia 
di non minima forza d'illuminare. Tra i corpi celesti, trattone il 
Sole e la Luna, potenti assai per la lor vicinanza e grandezza, la 
prima fra le stelle mi si offre Venere, la quale in alcune constituzioni 
col Sole, cioè circa alle massime digressioni, riluce tanto vivamente, 
che si vede la notte i corpi ombrosi, tocchi dal suo fulgore, 
sparger ombra, e Giove appresso di lei con poca differenza far 
quasi il medesimo effetto. Ora, stante questo, che pure è verissimo, 
qualvolta accadesse che queste due stelle nel tempo dell'eclisse 
lunare fussero verso la Luna talmente costituite che la 
potessero ferire con i loro raggi, potrebbero in consequenza conferirle 
qualche lume, bastante per renderla visibile; e quando poi 
in altra eclisse Giove fusse verso l'opposizione del Sole, ed in 
consequenza dietro all'emisferio lunare a noi ascosto, e che Venere, 
per l'opposito, fusse prossima alla congiunzione col Sole, 
sì che la Terra, nel privar la Luna della vista del Sole, le togliesse 
anco il veder Venere, restando ella abbandonata da amendue tali 
fulgori, resterebbe ancora a gli occhi nostri invisibile. Potrebbesi 
ancora accomunare a questo benefizio qualche stella fissa, e massime 
la più di tutte le altre fulgente, dico la Canicola; e parmi 
poter far capitale di queste tre sole, ed in particolare dei due pianeti, 
perché debole e l'operazione di tutto il resto delle stelle fisse. 
E veramente par nel primo aspetto cosa assai maravigliosa, che 
lo splendore di tanti lumi celesti abbia sì poco ad operare circa 
l'illuminare la Terra o altro corpo da esse remotissimo: ma dovrà 
far cessare la meraviglia il considerare quanto avanzi in grandezza 
il disco solare, ed anco quello della Luna, la apparente piccolezza 
delle stelle fisse, mercé dell'immensa loro lontananza, poiché per 
<pb n="212"/>
fare un'area o piazza luminosa eguale al disco del Sole o della 
Luna, composta di stelle, ciascheduna anco eguale al Cane, non 
basterebbero quaranta mila accoppiate e distese insieme: giudichiamo 
ora quello che si può ricevere dalle quindici sole della 
prima grandezza, insieme con le altre, poche più di mille, e tanto 
minori, sparse per il Cielo. E ben che moltissime siano quelle che 
per la loro piccolezza restano invisibili, tuttavia veggiamo, che di 
tali piccolissime congiuntone gran numero insieme, finalmente 
non formano altro che una piccola piazzetta sì poco luminosa, che 
gli astronomi passati chiamarono con nome di stelle nebulose. E 
tanto basti per risposta alla seconda instanza del signor Liceti. 
E venendo alla terza, senta l'Altezza Vostra Serenissima quello 
che l'autore scrive consequentemente, sino alle parole: <foreign lang="lat">"Praeterea, 
vel ipse Clarissimus Galileus, dum aliam opinionem" </foreign>etc. Qui, se 
mi è lecito liberamente parlare, non bene resto capace de i motivi 
per i quali il signor Liceti inferisce, che posto che il candor della 
Luna derivasse dal reflesso del lume terreno, ei dovesse essere più 
illustre nel mezo della sua faccia oscura, che nel rimanente verso 
l'estremo margine; e mentre adduce per ragione di questo il ricevere 
le parti di mezo più lume dalla Terra, e lo sfuggire il medesimo 
lume dal margine estremo, spargendosi nell'ambiente, io non 
veggo occasion nessuna di ricever più lume nel mezo, né veggo 
che i raggi dello splendore terrestre debbano sfuggire dall'estremo 
limbo. Ciò forse accaderebbe quando il globo lunare fusse terso 
e liscio come uno specchio; ma egli è scabroso quanto la Terra, se 
non più: e di questo non riceversi maggior lume nel mezo che 
nell'estremo ambito, pur troppo chiaramente ce lo mostra l'istessa 
Luna, mentre che essendo ella, nella opposizione, piena di lume 
del Sole, senza veruna differenza di mezo o di estremo egualmente 
luminosa si mostra, argumento della sua asprezza e del non sfuggire 
i raggi solari verso l'estrema circunferenza; che quando 
ella fusse tersa come uno specchio, giammai da gli uomini non 
sarebbe stata veduta, come io diffusamente ho dimostrato altrove. 
Oltre che, posto anco che la superficie lunare fusse tersa, sì che 
i raggi luminosi, che dalla Terra le pervengono, potessero sfuggire 
nel contatto estremo dell'orbe lunare, e perciò quivi men vivamente 
potessero incandirlo, non per questo all'occhio nostro tal 
<pb n="213"/>
diminuzione di lume potrebbe esser compresa: e la ragione è questa. 
La superficie luminosa della Terra, come quella che è vicina 
alla Luna, ed in ampiezza è ben dodici volte maggior di essa, molto 
più d'un suo emisferio abbraccia ed illumina con i suoi raggi; 
all'incontro poi i raggi nostri visivi, come quelli che non da una 
ampiezza così grande quanto è l'emisferio terrestre si partono, ma 
escono da un punto solo, cioè dall'occhio nostro, notabilmente 
meno di un emisferio lunare abbracciano; talché oltre all'ultimo 
cerchio che i raggi nostri visivi nella superficie lunare descrivono, 
una grande striscia di luminoso resta tra essa e l'ultimo cerchio 
che termina la parte della superficie lunare illustrata dalla Terra, 
la quale striscia è a gli occhi nostri invisibile. Perché dunque nella 
parte veduta da noi non vi entra della poco luminosa, mercé dello 
sfuggimento de i raggi terrestri, niuna diminuzione di candore 
possiamo noi veder nella Luna. Di qui l'Altezza Vostra Serenissima 
può vedere con quanto più salda ragione io dichiaro che 
l'obiezzione del signor Liceti contro il derivare il candore dalla 
Terra è invalida, e quanto, all'incontro, valida e concludente sia la 
mia, posta di sopra, in provare che il candore non sia effetto dell'etere 
ambiente, mentre che io concludo che se ciò fusse, il candore 
nelle parti di mezo dovria apparir più oscuro che nell'estreme; 
la quale mia conseguenza non so se il signor Liceti potesse così 
agevolmente rimuovere, come ho potuto io ora rimuovere la sua, 
che il candore nelle parti di mezo dovesse mostrarsi più chiaro 
che nelle estreme, quando derivasse dalla Terra. 
Quanto poi all'attribuirmi l'Autore, che io abbia poste nella 
Luna concavità, le quali poi, a guisa di cavi specchi, possino ripercuotere 
lume maggiore che altre parti non concave; sia detto 
con pace del mio Signore, io non ho mai né scritta né pronunziata 
tal cosa. Sono nella superficie della Luna lunghi tratti di asprissime 
montagne, gruppi di scogli scoscesi, moltissimi spazii grandi e 
piccoli, circondati da argini sublimi e per lo più di figure rotonde; 
veggonvisi alcune cavità: ma che elle sieno terse, sì che a guisa 
di specchi cavi possino ripercuotere i raggi, ciò è alienissimo dal 
mio detto e dal mio credere; ma stimo bene, tutte queste figure 
essere ruvide, aspere, ed in somma quali in Terra se ne veggono, 
naturalmente e rozamente composte. In oltre, quando pure nella 
faccia della Luna fussero concavità più che qualsivoglia de i nostri 
specchi pulite e lustrate, sì che vivacissimamente potessero reflettere 
<pb n="214"/>
non meno il lume terrestre che gli stessi raggi solari, che vedremmo 
noi di tali raggi, reflessi nell'ambiente della Luna? Esposto 
uno de' nostri specchi concavi a' raggi diretti del Sole, che 
lume reflettono essi, che punto illumini l'aria nostra ambiente? 
Nulla sicurissimamente; e pure è vero, tali raggi reflettersi gagliardissimamente, 
ed in figura di cono andare ad unirsi, ed esser veramente 
potenti ad illuminare i corpi tenebrosi, ed illuminargli ancora 
più potentemente che l'istesso Sole: ma bisogna nella cuspide 
del cono, o a lei vicino, porre qualche materia densa ed opaca, 
la quale, tocca da tali raggi, si vedrà splendere ed offender la vista 
più che l'istesso Sole, e massime se lo specchio sarà grande; e 
se la materia sarà combustibile, immediatamente si accenderà; ed 
essendo fusibile, qual è il piombo o lo stagno, si fonderà, ed il 
rame o altro metallo più duro si infuocherà. Bisogna dunque, per 
vedere il suo reflesso, farlo incontrare in materia atta ad essere 
illuminata; e finalmente potremo vedere manifestissimamente 
tutto il cono, ponendogli sotto carboni accesi e buttando sopra 
essi semola o incenso o altra cosa tale che faccia fumo; e questo, 
passando per i raggi del cono, si illuminerà, e ci farà vedere quanto 
tali raggi reflessi siano più vivi delli incidenti e primarii del Sole. 
Adunque, siano pure quali e quanti si voglino specchi concavi 
nella Luna, niente faranno più vivo lo splendore diffuso per l'etere 
ambiente.
Io non credo che all'eccellentissimo signor Liceti sia ignoto, che 
i raggi reflessi da uno specchio concavo non vadano in figura di 
cono a unirsi se non in piccola distanza da esso specchio, e che 
il loro vivacissimo lume non può vedersi se non in qualche materia 
densa ed opaca, la quale, tocca da i detti raggi, come ho detto, 
acquista un lume più vivo che lo splendore dell'istesso Sole: ma 
la parte aversa della detta materia niente si illumina, essendo 
opaca; tal che a noi che siamo in Terra, dove non credo che il 
signor Liceti fusse per dire che arrivassero i coni de i raggi reflessi 
da gli specchi concavi sparsi nella superficie della Luna, a noi, 
dico, non toccherebbe a vedere se non le dette parti averse, le quali 
verrebbero illuminate solo dalla superficie della Terra, come il 
restante dell'emisferio lunare, e però ci resterebbero elle indistinte 
dal resto del lunar disco. Lascio stare che il metter lamine di materia 
<pb n="215"/>
opaca separate dal corpo lunare e sospese nel suo etere circunfuso, 
è cosa troppo ridicola, e da non ci far sopra fondamento 
veruno. Ma più poteva il signor Liceti, come fisico-matematico, 
raccorre dalle matematiche, che non solo i piccoli specchietti concavi, 
sparsi nella superficie lunare, non sono bastanti a far l'effetto 
che egli ne deduce, ma quando tutto l'emisferio lunare fusse un 
solo specchio concavo o porzione di sfera tanto grande che il suo 
semidiametro fusse l'intervallo che è tra la Terra e la Luna, che 
è il medesimo che dire che ei fosse porzione dell'istessa sfera nella 
quale è posta la Luna, appena sarebbe bastante a reflettere e 
produrre il cono de' raggi reflessi insino in Terra, dove, uniti e 
terminati nel vertice di detto cono, potessero ravvivare il lume; 
il quale poi un sol punto o una minimissima particella dell'emisferio 
terrestre occuperebbe, e quivi solo farebbe la multiplicazione 
dello splendore, superiore allo splendore terrestre, ma però 
tanto languido, mercé della minima ed insensibile cavità dello 
specchio, che il cercare di vederlo o vero di ritrovarlo sarebbe un 
tempo vanissimamente speso. Anzi pure, non potendo pervenire 
all'occhio del riguardante salvo che nelle centrali congiunzioni de 
i tre centri terrestre, lunare e solare, giammai da noi, che siamo 
fuor de' tropici, tale accidente non potrebbe esser incontrato; essendo 
che impossibile cosa è il costituire l'occhio nella medesima 
linea retta che li tre centri sopradetti congiunge, l'occhio, dico, 
di un che fuora della torrida zona, cioè de' tropici, sia costituito. 
Vede dunque l'Altezza Vostra Serenissima come il discorso matematico 
serve a schivare quelli scogli, ne' quali talvolta il puro fisico 
porta pericolo d'incontrarsi e rompersi. 
Qui non posso non maravigliarmi alquanto di esser portato io 
in testimonio contro a me medesimo, mentre sento dirmi che io 
medesimo ho scritto, l'estremo limbo della Luna mostrarsi più 
lucido che le parti di mezo. È vero che io ho scritto che tali parti 
estreme si mostrano a prima vista più chiare che quelle di mezo; 
ma immediatamente ho soggiunto, ciò <foreign lang="lat"><hi rend="italic">in rei veritate</hi> </foreign> esser falso 
ed una illusione, e soggiunto che tutto il disco è egualmente candido: 
ed il medesimo Autore nel capitolo precedente registra puntualmente 
le mie parole, che sono: <foreign lang="lat">"Dum Luna, tum ante tum 
etiam post coniunctionem, non procul a Sole reperitur, non modo 
<pb n="216"/>
ipsius globus, ex parte qua lucentibus cornibus exornatur, visui 
nostro spectandum sese offert; verum etiam tenuis quaedam sublucens 
peripheria tenebrosae partis, Soli nempe aversae, orbitam 
delineare, atque ab ipsius aetheris obscuriori campo seiungere, 
videtur. Verum, si exactiori inspectione rem consideremus, videbimus, 
non tantum extremum tenebrosae partis limbum incerta 
quadam claritate lucentem, sed integram Lunae faciem, illam nempe 
quae Solis fulgorem nondum sentit, lumine quodam, nec exiguo, 
albicare: apparet tamen primo intuitu subtilis tantummodo circumferentia 
lucens propter obscuriores Caeli partes sibi conterminas; 
reliqua vero superficies obscurior e contra videtur ob fulgentium 
cornuum, aciem nostram obtenebrantium, contactum. 
Verum si quis talem sibi eligat situm, ut a tecto vel camino aut 
aliquo alio obice inter visum et Lunam (sed procul ab oculo posito) 
cornua ipsa lucentia occultentur, pars vero reliqua lunaris globi 
aspectui nostro exposita relinquatur; tunc luce non exigua hanc 
quoque Lunae plagam, licet solari lumine destitutam, splendere 
deprehendet, idque potissimum, si iam nocturnus horror ob Solis 
absentiam increverit; in campo enim obscuriori eadem lux clarior 
apparet."</foreign> Or il troncare le mie sentenze, portando, come da me 
detto asseverantemente, quello che io nella prima parte propongo 
per confutarlo poi nelle seguenti parole da me poste, e far ciò 
forse per imprimere nell'animo del lettore concetto tutto contrario 
a quello che io scrivo, non saprei in altra maniera scusarlo, fuor 
che per una scorsa di memoria. 
Segue con altra instanza, dicendo: <foreign lang="lat">"Praeterea, vel ipse Clarissimus 
Galilens" </foreign><abbr>etc.</abbr>, sino a <foreign lang="lat">"Insuper, si Terra solare lumen in 
Luna", </foreign>etc. Il signor Liceti con grande accortezza trapassa sotto 
poche parole questa instanza che egli mi fa contro, toccando solo 
una parte del mio detto, onde il lettore, non sentendo la mia sentenza 
intera, potria formarsi concetto che quello che da me vien 
portato in altro proposito, serva per confermare un'altra opinione, 
molto lontana da quella che io tengo. È vero che io ho detto, tenere 
che possa essere intorno alla Luna una parte del suo etere 
ambiente più densa del resto dell'etere purissimo la quale possa 
reflettere i raggi del Sole, illustrando l'estremo margine del disco 
lunare: al che credere mi muove il vedere nell'eclisse totale della 
Luna, doppo che ella si è immersa nell'ombra terrestre, restare 
quell'estrema parte del suo limbo che fu l'ultima a cadere 
<pb n="217"/>
nell'ombra, restar, dico, alquanto illustrata, ma di un lume che tira 
più al rame che all'argento, il qual colore non si estende egualmente 
per il restante del disco lunare, che resta molto più oscuro; 
e che finalmente, entrata la Luna nel mezo dell'ombra, ella del 
tutto perde quel poco che la faceva visibile, e noi alcune volte totalmente 
la perdiamo di vista. Ora, che il signor Liceti inferisca, 
che da quanto ho scritto si possa raccorre che io abbia detto o 
conceduto che il candore, il quale grandissimo si sparge per tutto 
il disco lunare nel novilunio, derivi dal reflesso del Sole nell'etere 
ambiente la Luna, è consequenza da me non pensata, non che 
detta; anzi di presente stimata falsissima. E qui è bene che io tocchi 
certo particolare degno di esser avvertito ed inteso. 
Circonda perpetuamente l'etere, diciamo addensato, il globo 
della Luna, intorno alla quale si eleva sino a una certa altezza; 
sta la Luna esposta a i raggi del Sole, i quali illustrano l'emisferio 
lunare insieme con l'emisferio addensato e potente ad illuminare 
una parte dell'emisferio lunare non tocco dai raggi del Sole; e 
tal parte illuminata circonderà, a guisa di un anello, una striscia 
della superficie lunare, che confina con l'emisferio illuminato dai 
raggi solari; e questo anello apporterebbe il lume crepuscolino 
nella Luna e da noi si scorgerebbe, quando un altro lume molto 
maggiore non ce lo offuscasse; e questo maggior lume è il reflesso 
della grandissima faccia della Terra: sì che posto, per esempio, che 
il reflesso terrestre abbia venti gradi di luce, ma quello del reflesso 
dall'etere ambiente ne abbia, verbigrazia, otto o dieci, chi crederà, 
potersi distinguere tale anello lucido nella piazza tanto più risplendente? 
Certo nessuno, salvo che chi volesse dire, il reflesso dell'etere 
superare in candore quello della Terra, il che è falso: imperoché 
quello che nell'eclisse lunare rimane, somministratoli 
dall'etere ambiente, è di lunghissimo intervallo inferiore al candore 
del novilunio; che quando fusse prodotto dall'istessa causa, dovrebbe 
molto e molto maggiore mostrarsi nell'oscurità della notte, 
al tempo dell'eclisse, che nello splendore del nostro crepuscolo, 
come altra volta di sopra abbiamo detto. Aggiunghiamo di più, 
che l'essere egualmente diffuso il candore per tutto il disco lunare, 
ci assicura che egli non depende dall'etere ambiente, il quale 
non è potente ad arrivare nella parte di mezo del disco lunare; 
in quel modo che il crepuscolo nostro non illumina tutto un emisferio 
terrestre, perché se ciò fusse averemmo tutta la notte il lume 
<pb n="218"/>
crepuscolino, dove che per la maggior parte della Terra molte 
sono le ore notturne che restano senza crepuscolo, nelle tenebre 
profondissime. In oltre, con gran ragione possiamo credere che 
l'etere ambiente la Luna non sia così atto a reflettere vivamente 
i raggi del Sole sopra la Luna, come è l'ambiente nostro vaporoso 
a ripercuoterli sopra la Terra. Imperoché, essendo in universale 
la materia dell'etere celeste più pura dell'elementare aerea, così 
è credibile che la parte dell'etere condensato intorno alla Luna 
sia assai men densa, ed in conseguenza men potente a reflettere, 
che l'aere condensato, per la mistione de' vapori, intorno alla 
Terra. 
Che poi l'etere ambiente la Luna sia grandemente men denso 
della parte dell'aria vaporosa che circonda la Terra, posso io con 
chiara esperienzia far manifesto. I vapori intorno alla Terra sono 
di maniera densi, che il Sole posto vicinissimo all'orizonte illumina 
una muraglia, o altro corpo opaco oppostogli, molto debolmente 
in comparazione del lume che gli porgeva mentre per molti 
gradi era sopra l'orizonte elevato; e questa molto notabile differenza 
non può procedere, per mio credere, da altro, se non che 
i raggi del Sole nel tramontare hanno a traversare per lunghissimo 
spazio i vapori che la Terra circondano, dove che i raggi del Sole 
molto elevato per spazio più breve hanno a traversare i vapori tra 
il Sole e l'oggetto opaco interposti: che quando non ci fussero 
i vapori, ma l'aria fusse purissima, l'illuminazione del Sole sarebbe 
sempre del medesimo vigore, tanto da i luoghi sublimi quanto da 
i bassi, tuttavolta che nelle superficie da essere illuminate fussero 
con angoli eguali ricevuti. Onde, tuttavolta che noi potessimo far 
paragone di due luoghi posti nella Luna, all'uno de i quali i raggi 
solari pervenissero passando molto obliquamente per l'etere addensato 
intorno alla Luna, ed all'altro assai direttamente si conducessero, 
cioè per breve spazio camminassero per l'etere ambiente, 
e che noi scorgessimo le illuminazioni di amendue essere 
eguali o pochissimo differenti; senz'alcun dubbio potremmo affermare, 
l'etere ambiente la Luna o nulla o pochissimo più essere 
addensato che tutto il resto del purissimo etere. Ma tali due luoghi 
frequentemente li possiamo vedere: imperoché, posta la Luna 
intorno alla quadratura del Sole, considerando il termine che dissepara 
la parte illuminata da i raggi solari dall'altra tenebrosa, si 
veggono in questa tenebrosa alcune cuspidi di monti, assai distaccate 
<pb n="219"/>
e lontane dal detto termine, le quali essendo illuminate dal 
Sole prima che le parti più basse, benché i raggi solari a quelle 
obliquamente pervenghino, nulladimeno lo splendore e il lume 
di quelle si mostra egualmente vivo e chiaro come qualsivoglia 
altra parte notata nel mezo della parte illuminata. E pure alla cuspide 
distaccata pervengono i raggi solari, obliquamente segando 
l'etere ambiente, che ad altri luoghi notati nella parte illuminata 
direttamente o meno obliquamente pervengono; segno manifesto, 
assai piccolo essere l'impedimento che l'etere ambiente può dare 
alla penetrazione de' raggi solari, ed, in conseguenza, assai tenne 
essere il lume che da esso etere può la parte oscura della Luna 
ricevere. 
Passo alla seguente instanza: <foreign lang="lat">"Insuper, si Terra solare lumen 
in Luna" </foreign>etc. Poco fa il signor Liceti acutamente stimò che io, 
contro all'intenzion mia, corroborassi e confermassi una sua opinione, 
mentre io m'ingegnava di confermarne un'altra mia, dalla 
sua molto differente. Penso di essermi sincerato della inavvertenza 
placidamente impostami: non so se con altretanta evidenzia egli 
potrà sciogliersi da simile imputazione che mi pare che se gli 
possa fare, del destruggere egli una sua proposizione, mentre tenta 
di destruggere una mia, attenente all'istesso proposito di che si 
tratta. È la sua intenzione di voler provare, che il candore nel disco 
lunare non dependa dal reflesso de' raggi solari nella Terra, e 
dice: "Se tal candore derivasse dal reflesso della Terra, non si 
farebbe l'eclisse solare; ma l'eclisse si fa; adunque tal candore 
non procede dalla Terra". Nell'assegnar poi la ragione, perché 
l'eclisse non dovesse farsi, stante tal candore nella Luna, dice che 
ciò avverrebbe perché lo splendore o illuminazione di quello rischiarerebbe 
le tenebre, che senza quello si troverebbero nel cono 
dell'ombra lunare, e per esso in una parte della superficie terrestre. 
Ora, per tor via l'operazione di tal candore, bisogna tor via l'istesso 
candore, e per conseguenza, quando segue l'eclisse solare (la quale 
egli medesimo pure ammette seguire, e tanto oscura quanto la 
profonda notte), dire che tal candore non vi è: ma questo poi si 
tira dietro necessariamente il dovere affermare, che l'etere ambiente 
la Luna non la incandisce, conseguenza del tutto contraria a quella 
che il signor Liceti ha creduto e scritto. Ed aggiungo di più, che 
se giammai può esser potente il reflesso dell'etere a ripercuotere 
i raggi solari sopra l'emisferio della Luna, ciò farebbe egli massimamente, 
<pb n="220"/>
per essere allora la Luna nella massima propinquità, 
anzi nell'istessa puntuale congiunzione, col Sole; sì che da tutte 
le parti dell'etere circunfuso si farebbe tal reflessione, e perciò 
validissima. Il discorso dunque del Filosofo Eccellentissimo non 
meno toglie la posizione mia che la sua, posto però che egli direttamente 
proceda; ma la verità è che ei non perturba né la sua né 
la mia posizione, come appresso dirò. Dico dunque, che può benissimo 
essere che si faccia l'eclisse del Sole per l'interposizione 
della Luna, e che la oscurazione sia tale che permetta il vedersi 
le stelle, e che il candore nella Luna vi sia, e quanto più valido 
esser possa, senza però esser potente a proibire tale eclisse, e che 
finalmente nessuno di questi particolari favorisca o pregiudichi 
all'opinione tanto di chi lo attribuisce e giudica effetto del reflesso 
del lume terrestre, quanto di chi lo referisce al reflesso dell'etere 
ambiente la Luna. Imperoché già convenghiamo che il candore vi 
sia nel tempo dell'eclisse solare; tal che se ei fusse potente a vietare 
l'eclisse, tanto la vieterebbe derivando egli dalla Terra, quanto 
dall'etere ambiente la Luna: ma il volerlo far poi così efficace, che 
ei possa supplire al lume primario del Sole, sì che il cono dell'ombra 
lunare non possa macchiare ed oscurare quella parte della 
superficie terrestre che il medesimo cono ingombra, è veramente 
troppo gran domanda. Signore eccellentissimo, quel lume che in 
tale occasione può scorgersi in Terra, è un quarto, procedente dal 
primo dell'istesso Sole: il quale primo illumina l'ambiente della 
Luna, e questo secondo illumina il disco lunare, il quale, come 
terzo, ha da illuminare la Terra: onde il volere che questo terzo 
compensi il primo, e veramente, come ho detto, domanda troppo 
ardita. Il dir poi che questo terzo lume, benché debile, accoppiato 
col massimo primario non lo indebolisca, lo concederei io liberamente, 
quando tal copula si facesse: ma la adombrazione che si 
fa in Terra è terminata e compresa dal cono dell'ombra lunare, per 
il quale cono non passano i raggi solari, ma sì bene quelli solamente 
del candore della Luna: sì che alla parte della Terra ottenebrata 
e macchiata dall'ombra lunare niente vi arriva di splendido, 
fuorché il reflesso del candore, cioè un reflesso di un altro 
reflesso di un altro reflesso, derivante da i raggi primarii del Sole, 
dei quali nessuno entra nel cono dell'ombra lunare a mescolarsi 
con quel lume tenuissimo che dal candore della Luna per entro 
il suo cono si va diffondendo. Che poi il corpo lunare densissimo, 
<pb n="221"/>
né sparso di maggior lume che quello del suo candore, possa indurre 
tal eclisse nel Sole, che le diurne tenebre permettano la 
vista delle stelle, non doverebbe molto favorire il discorso del signor 
Liceti, mentre che egli afferma, essersi anco nell'aperto cielo, 
e nella maggior limpidezza del Sole, vedute stelle: e communemente 
non son elleno le costituzioni del crepuscolo e dell'aurora, 
di lume benché tanto diminuito, che permettono vedersi gran copia 
di stelle? E finalmente, chi dà tanta sicurtà all'eccellentissimo signore 
che ei possa resolutamente pronunziare che nel tempo della 
totale eclisse del Sole non si scorga il candor della Luna? Bisognerebbe 
che ei producesse testimonii degni di fede, li quali deponessero 
avere attentamente osservato e ricercato se tal candore si 
vegga, ed asserito poi non si vedere; ma non so che egli potesse 
trovare una tal testimonianza: ma ben più tosto, all'incontro, può 
essere che da alcuno vi sia stato tal candore veduto, il quale, ignorando 
la vera cagione del reflesso della Terra, abbia creduto, il 
corpo della Luna esser in parte trasparente ed atto ad esser penetrato, 
ed in qualche modo illuminato, da i raggi solari. Ma che 
tale trasparenza non sia nel globo lunare, ho io in altro luogo assai 
concludentemente dimostrato, ed in particolare dal vedersi manifestissimamente, 
scogli sopra la Luna, piccolissimi in comparazione 
di tutto il suo globo, spargere ombre oscurissime; argumento 
necessariamente concludente, la materia lunare, né anco di minima 
profondità, esser diafana. Se dunque è stato veduto nella totale 
eclisse la Luna alquanto lucida, e perciò stimata trasparente, questo 
non poteva derivare se non dal reflesso dell'emisferio terrestre, 
dal Sole illuminato, del quale solo restando piccola parte ottenebrata 
dal cono dell'ombra lunare, il rimanente, cioè la parte grandissima, 
ben continuava di conservare il candore nella Luna. Quanto 
poi a quello che il signor Liceti scrive, che un corpo lucido 
minore, congiunto con un lucido maggiore, non impedisce la sua 
illuminazione; per dichiarazione di che egli induce una fiaccola 
o una maggior fiamma ardente, copulata coi raggi del Sole, o vero 
due specchi, nel minor dei quali, collocato nei raggi solari, da 
un altro maggiore siano reflessi i medesimi raggi, niente leva la 
illuminazione alla vista; qui liberamente confesso la mia incapacità, 
e duolmi assai di non poter cavare costrutto dal discorso che 
qui vien portato, il quale stimo che sia pieno di ben salda dottrina, 
e duolmi di non poterne esser partecipe: concederò bene il 
<pb n="222"/>
tutto, se però l'intenzione dell'Autore è stata quella che io conietturalmente 
posso imaginarmi. 
Dico adunque che interamente presterò il mio assenso, che 
sopraggiungendo ad un gran lume un lume minore, detrimento 
nessuno può ad esso maggiore sopravenire dalla aggiunta del minore, 
tuttavolta che questo minore sia schietto e puro, e non congiunto 
con qualche corpo opaco, il quale con la sua opacità sia 
potente a impedire la strada per la quale viene il maggior lume. 
Mi dichiaro, stando ne i medesimi termini dei quali si tratta. 
Intendasi la Luna, corpo densissimo, tenebroso per sé stesso e 
niente trasparente, esser interposta tra il Sole e la Terra: qui non 
è dubbio alcuno che ella all'opposito del Sole distenderà verso la 
Terra il cono della sua ombra, macchiando di tenebre tutta quella 
parte della terrestre superficie che resterà compresa dentro il cono 
dell'ombra lunare; e se altronde non gli sopraggiugne qualche 
altra illuminazione, tal macchia sarà oscurissima. Intendasi ora, 
sopraggiugnere nella faccia della Luna, esposta alla vista della 
Terra, un tal qual si sia lume: se questo sarà potente quanto il 
lume dell'istesso Sole, senza dubbio caccierà le tenebre, e ridurrà 
tutto l'emisferio terrestre egualmente in ciascuna sua parte illuminato; 
ma se il sopravenente lume nella Luna sarà debole, e 
quale è il suo candore in comparazione dell'istesso Sole, qual lume 
potrà egli arrecare alla macchia scura cagionatavi dal corpo opacissimo 
di essa Luna? certo che molto piccolo. E quello che il signor 
Liceti dice del lume reflesso da uno specchio maggiore in un minore, 
e da questo minore in un altro oggetto illuminato da' primarii 
raggi del Sole, e che questo lume reflesso non impedisca 
l'illuminazione del Sole, ciò sarebbe vero, quando questo minore 
specchio fosse non di materia densa ed opaca, sì che potesse, col 
proibire il transito a i raggi solari, produrre ombra, ma di un cristallo 
limpidissimo e trasparentissimo; ma quando fusse tale, né 
si illuminerebbe, né farebbe reflessione de' raggi che altronde gli 
sopraggiugnessero e lo ferissero. Per esser dunque il corpo lunare 
impenetrabilissimo da i raggi del Sole, produce ombra oscurissima 
in Terra, la quale viene, ma molto debilmente, diminuita 
dall'opposto nostro lunar candore. 
Segue l'argumento tolto dall'apparizione di Venere di giorno, 
nelle seguenti parole: <foreign lang="lat">"Deinceps, quum Solis vicinia nihil impediat" 
</foreign><abbr>etc.</abbr>; e continuando pur nell'instituto di voler dimostrare che 
<pb n="223"/>
il candor della Luna non depende dal reflesso della Terra, premette 
le seguenti proposizioni. Prima, che il lume di Venere è tanto vivo, 
che la vicinanza del Sole, anco di mezo giorno, non l'offusca sì 
che vedere non la possiamo; anzi pure si scorge ella splendida, 
benché minore di quello che ella si mostra nelle tenebre della 
notte. Pone l'altra proposizione, la quale è che io affermo, la Terra 
non venire illustrata dal Sole manco che qualsivoglia pianeta, ed 
in conseguenza non meno che Venere. Aggiugne la terza proposizione, 
pur da me creduta e concessa, la quale è che il reflesso del 
lume terrestre sopra la Luna sia più illustre di quello che la Terra 
riceve dalla Luna. Le quali premesse io liberamente concedo tutte, 
ma non so poi dedurne la conclusione che il mio oppositore ne 
cava; cioè che da tali premesse ne segua in conseguenza, che la 
Luna prossima alla congiunzione del Sole dovesse, non meno che 
Venere, mostrarsi splendida nel mezo giorno. Io, per me, dalle 
due prime premesse, cioè dall'esser la Terra non meno illustrata 
dal Sole che Venere, e dal vedersi Venere di giorno, non saprei 
dedurne altro, se non che la Terra, non meno che Venere, dovrebbe 
esser visibile di giorno; conseguenza tanto vera, che non credo 
che alcuno vi ponga dubbio, ed io più d'ogni altro l'affermo. 
Dall'esser poi il reflesso del lume terrestre più gagliardo sopra 
la Luna che quel della Luna sopra la Terra, non capisco come ne 
debba seguire che il candor della Luna debba essere non inferiore 
allo splendore di Venere, procedente dall'illuminazione dei raggi 
primarii e diretti del Sole; e se tal consequenza dovesse aver luogo 
contro di me, converrebbe che il mio oppositore facesse constare 
che io avessi creduto e scritto che lo splendore della Terra fosse 
eguale allo splendore dell'istesso Sole, cosa che io giammai non 
ho detta, né pur pensata. Restano dunque verissime le premesse 
da me concedute, come vera anco la consequenza che da quelle 
direttamente si può dedurre, cioè che lo splendore di Venere è 
tanto superiore al candor della Luna, quanto i vivi e primarii 
raggi solari sono più illustri che i reflessi dalla superficie terrestre. 
E qui se alcuno logico volesse ridurre questo argumento in forma 
sillogistica, dubito che non pure ei incontrerebbe il quarto termine, 
ma anco il quinto. Imperoché né della Terra, come causa illuminante, 
né del candor della Luna, come effetto della illuminazione 
della Terra, niente si è parlato nelle premesse; onde il dedurre 
che la Luna incandita dalla Terra dovesse vedersi di giorno, è 
<pb n="224"/>
conclusione sospesa in aria e che nulla ha da fare con la illuminazione 
del Sole sopra Venere e la Terra e con l'esser rese per ciò 
visibili di mezo giorno. In troppo oscura maniera veramente si 
deduce che la Luna, incandita dalla Terra, debba vedersi di mezo giorno 
<foreign lang="lat"><hi rend="italic">ex eo quod</hi> </foreign> Venere, illustrata dal Sole, di mezo giorno si 
scorge. 
Passiamo all'altra seguente obiezione: <foreign lang="lat">"Amplius, in eclipsi lunari 
nullam, prorsus" </foreign>etc. Quanto egli qui dice, gli concedo, cioè 
che nell'eclisse totale della Luna ella non riceva illuminazione alcuna 
dalla Terra, nella cui ombra ella resta immersa, né tampoco 
goda de i raggi diretti del Sole, i quali nel cono dell'ombra terrestre 
non penetrano; e finalmente gli concedo che il reflesso dell'etere 
ambiente la Luna gli porge quel poco di rossigno che la 
rende visibile, spezialmente in quella parte del suo limbo che è 
l'ultima a restar coperta dal cono dell'ombra terrestre: ma tutto 
questo, niente veggo che debiliti il mio detto, che il candore della 
Luna venga dalla Terra. Parmi bene di scorgere che il mio oppositore 
accortamente cerchi di imprimere nella mente del lettore, 
che io abbia largamente conceduto, il medesimo candore essere 
effetto dell'etere ambiente la Luna, il che manifestamente apparisca 
mentre che nell'eclisse lunare, mancando il reflesso della 
Terra, e l'illuminazione de i raggi diretti del Sole, io ammetto quel 
tenue splendore bronzino che in parte della Luna si scorge; e 
perché questo è sommamente inferiore al candore argenteo nel 
novilunio, vorrebbe farlo diminuito ed in gran parte ammorzato 
dal dover passare egli per il cono dell'ombra terrestre: il quale 
effetto io asseverantemente dico esser vano e falso, atteso che la 
illuminazione di un corpo splendido che va ad illustrare un corpo 
opaco, niente perde nel dover passare per un mezo diafano, quanto 
si voglia sparso di tenebre; anzi le medesime tenebre faranno apparire 
più vivamente il ricevuto lume, cosa tanto chiara e nota, che 
assai mi maraviglio di sentirla passare come ignota e non avvertita: 
ché ben sa il medesimo signor Liceti che tutti i lumi celesti 
che a noi si fanno visibili e spargono di qualche luce l'emisferio 
terrestre nella profonda notte, passano per il medesimo cono dell'ombra 
terrestre, e da quello acquistano vigore di maggiormente 
illuminarci e farcisi visibili. Concedesi dunque, la tintura di rame 
derivare dall'etere ambiente la Luna: dove anco non mi par necessario 
di porre nel corpo lunare quel tenue lume nativo, da mescolarsi, 
<pb n="225"/>
come stima il signor Liceti, con questo reflesso dell'ambiente. 
Imperoché, se quello vi fosse, nel mezo della massima eclisse; 
quando il centro della Luna cade nell'asse del cono dell'ombra 
pure resterebbe essa Luna in qualche modo visibile mercé del suo 
proprio nativo lume: tuttavia io e molti altri insieme abbiamo del 
tutto perduto di vista il disco lunare in più di una delle totali 
eclissi. 
Vengo finalmente all'ultima instanza: <foreign lang="lat">"Denique, nec illud omittam 
data positione" </foreign>etc. Continuando il signor Filosofo in volere 
in ogni maniera scuoprire l'impossibilità della mia opinione, s'ingegna 
di dimostrare come il reflesso della faccia terrestre in nessuna 
maniera può arrivare alla Luna; e per ciò dimostrare, introduce 
molte proposizioni da non esser da me così di leggiero concedute. 
E cominciando da questo capo, certo mirabil cosa è che 
i caldissimi e lucidissimi raggi solari, reflessi dalla Terra, e più 
incontrandosi ed unendosi con i primarii incidenti, come l'istesso 
signor Liceti afferma, non siano potenti a valicare la grossezza 
della media regione dell'aria ad essa vicinissima, ammortiti dalla 
frigidità di quella, la qual grossezza non arriva alla lunghezza di 
un miglio; e che poi i reflessi dalla Luna, distante dalla medesima 
media regione fredda assai più di cento mila miglia, ed anco soli 
e non accompagnati da i diretti raggi solari, siano potenti a mantenersi 
così lucidi e caldi, che trapassando per quella abbiano 
forza di riscaldare l'aria contigua alla Terra ed al mare, per il qual 
calore le conchiglie testate, fomentate dal caldo dell'ambiente, possano 
più pienamente nutrirsi ed ingrassarsi. Ma che dallo ingrassamento 
di questi animali si possa argumentare augumento di calore 
nell'ambiente che li circonda, parmi, se io non erro, che con 
altretanta o più ragione se ne potrebbe inferire accrescimento di 
freddezza, mentre che generalmente si scorge in tutti gli altri 
animali far miglior digestione, e più copiosamente cibarsi ed ingrassarsi, 
nell'arie freddissime che nelle tiepide o calde: per lo 
che si può inferire, la grand'illuminazione della Luna nel plenilunio 
accrescere appresso di noi più tosto la frigidità che il calore, 
e tanto più, che è tritissima e popolare osservazione, ne i tempi 
che l'acque si congelano farsi i ghiacci notabilmente maggiori nelle 
notti del plenilunio, che quando il lume della Luna è diminuito. 
Ma ben so io che quello augumento di calore interno dell'animale, 
che il signor Liceti riconosce dall'accoppiamento del calore esterno 
<pb n="226"/>
dell'ambiente, qualche altro filosofo non meno confidentemente 
lo attribuirebbe al maggior freddo dell'ambiente, il quale per antiperistasi 
facesse concentrare il nativo calore interno. 
Né devo qui tacere un'altra meraviglia non minore, che pure 
in questa maniera di filosofare si esercita; ed è che talvolta si 
assegnano per produrre il medesimo effetto cause tra loro diametralmente 
contrarie, né meno in altre occasioni si pone la medesima 
causa produrre effetti contrarii. Quanto al primo caso, ecco 
dell'istessa più forte digestione addursi per causa da alcuni il caldo 
dell'ambiente, e da altri il freddo. Quanto all'altro caso, il signor 
Liceti afferma qui, il medesimo lume di Luna esser caldo, il quale 
in altro luogo asserì esser freddo, come si legge nelle seguenti parole 
poste nel libro <foreign lang="lat"><hi rend="italic">De novis astris et cometis</hi>, </foreign> alla faccia <num>127</num>, versi <num>7</num>: 
<foreign lang="lat">"Quin et lumen lunare nullo calore pollere, sed frigiditatem invehere, 
quilibet experitur." </foreign> Né forse è minor la contrarietà che 
il medesimo signore pone nel mezo ombroso, o vogliamo dire nel 
cono dell'ombra terrestre; il quale egli non nega che talvolta molto 
più splendidi ci mostri li oggetti luminosi, mentre il lume loro 
deve trapassare per esso; ed altra volta pronunzia, il medesimo 
cono, mescolandosi con quel tenue lume della Luna prodotto dal 
suo etere ambiente e congiunto col suo nativo, l'offusca e rende 
men chiaro. E qui si scorge la sicurezza del puro fisico argumentare, 
poiché egualmente si adatta a render ragione di uno effetto tanto 
per una causa naturale, quanto per la contraria. Oltre a ciò, non 
veggo con qual confidenza possino gli accuratissimi signori filosofi 
fare il cielo e i corpi celesti soggetti a qualità ed accidenti 
di caldo e di freddo, mentre gli predicano per impassibili, inalterabili 
ed esenti da queste qualità elementari, sì che, partendosi 
i raggi dal corpo lunare, che pure è celeste, possano esser caldi, 
e tali mantenersi nel trapassare quella parte del cielo della Luna 
che termina sopra la sfera elementare, e quindi ancora scorrere 
per il fuoco e per tutta la più alta regione dell'aria, e passare ancora 
di più la media freddissima, conservandosi sempre caldi: e 
che poi, all'incontro, il reflesso della Terra, la quale pur troppo 
sensatamente sentiamo riscaldarsi e quasi direi infiammarsi nel 
<pb n="227"/>
più ardente sole dell'estate, non esser bastante a trapassare la a 
sé vicinissima media regione, la cui sublimità, come ho detto, non 
arriva a un miglio di spazio, sì come il breve intervallo di tempo 
che tra il lampo del baleno ed il romor del tuono intercede, sicuramente 
ci insegna: oltre che, se si deve prestar fede a gli istorici, 
né le piogge, né le nevi, né le grandini, né i lampi, né i tuoni, né 
i fulmini, si fanno in maggior lontananza, mentre si dice, constare 
per la esperienzia, esser monti tanto eminenti, che la loro più eccelsa 
parte non è giammai offesa da i nominati insulti; e bene molto 
alto conviene che sia quel monte la cui perpendicolare altezza sia 
più di un miglio. Lascio stare che frequentemente si vede che dalla 
eminenza delle nostre più alte montagne si scorgono le pianure 
suggette, ed anco le minori colline, ricoperte da nuvole, sì che tal 
vista sembra quasi un mare nel quale in qua ed in là si scorgano 
surgere, quasi scogli, vertici di altri mediocri monticelli; ed in 
questa constituzione di nuvole cade tal volta la pioggia nelle pianure 
più basse. 
Parmi, oltre di questo, di raccorre dal discorso del mio oppositore, 
che egli voglia mandar di pari lo scaldare e l'illuminare, sì 
che dove non arrivi il calore del corpo caldo e lucido, non vi deva 
anco arrivare l'illuminazione, e che però, non sendo possente il 
caldo, che noi proviamo grandissimo nella Terra illuminata e riscaldata 
dal Sole, a varcare la fredda regione vaporosa dell'aria, 
né meno ciò possa fare il lume dalla medesima Terra reflesso. Tuttavia, 
se noi vorremo prestar fede al senso ed alla esperienza, troveremo 
che il lume di una grandissima fiamma di quantità grande 
di paglia o di sterpi che sopra una montagna abbruci, si distenderà 
ed arriverà a noi constituiti in molto maggior lontananza di quella 
nella quale il caldo di essa fiamma ci si facesse sentire. Ma che 
accade che, per assicurarci del poter esser la strada del caldo differente 
da quella del lume, ricorriamo a fiamme poste sopra montagne, 
o ad altre esperienze più incommode a farsi? Accosti chi 
si voglia il dito così per fianco alla fiammella di una candela accesa; 
certo non sentirà offendersi dal caldo, sinché per un brevissimo 
spazio non se gli accosta e che poco meno che non la tocchi: ma, 
per l'opposito, esponga la mano sopra la medesima fiammella; 
sentirà l'offesa del caldo in distanza ben cento volte maggiore di 
quell'altra per fianco: tuttavia l'illuminazione che dalla medesima 
fiammella deriva, per tutti i versi si diffonde, cioè in su, in giù, 
<pb n="228"/>
lateralmente, ed in somma per tutto, ed in lontananza più di cento 
mila volte maggiore, sfericamente si distende. 
Parmi per tanto di poter sicuramente dire che lo scaldare e l'illuminare 
non vadiano del tutto con pari passo: ma ben credo di 
poter con sicurezza affermare, che l'illuminare ed il muover la 
vista vadano talmente congiunti, che dovunque arrivi il lume, di 
quivi si renda il corpo luminoso visibile; di maniera che il muovere 
il senso della vista, altro non sia che l'illuminare la pupilla 
dell'occhio, alla quale quando non pervenisse il lume, l'oggetto 
lontano, benché luminoso, veder non si potrebbe. Quando dunque, 
conforme a quello che scrive il signor Liceti, il reflesso del lume 
terrestre, come quello che, per suo detto, va di pari col calore, non 
si estendesse oltre alla media regione dell'aria, resterebbe 
in conseguenza la Terra invisibile dall'occhio posto oltre alla detta media 
regione, come che quivi non arrivasse il lume, che solo è potente 
a fare il corpo luminoso visibile; ed in oltre, parte alcuna della 
Terra non verrebbe da noi veduta la quale più di un miglio o due 
ci fusse remota, ché oltre a tale altezza non si estende la grossezza 
della media regione dell'aria. Ma io difficilmente potrei accomodar 
l'intelletto al prestar assenso a una tal proposizione, e massime 
mentre che il senso mi rende visibili pur piccole parti della Terra 
illuminata in lontananza di più di cento miglia, avvenga che da 
un luogo molto alto si scorgeranno altre montagne ed isole non 
meno di cento miglia lontane; e la Corsica e talora la Sardigna 
ben si veggono da i colli intorno a Pisa, e più distintamente ancora 
dalli scogli eminentissimi di Pietrapana; e da i monti della Romagna 
ben si scorgono, oltre al sino Adriatico, quelli della Dalmazia. 
E sì come noi qui di Terra vegghiamo la Luna luminosa, 
così tengo per molto sicuro che dalla Luna e grandissima e luminosissima 
si scorgerebbe la Terra, in quella parte da i raggi solari 
illustrata, ed in conseguenza che la medesima Luna da essa Terra 
verrebbe illuminata. 
Ma passo ad una proposizione forse molto a proposito per il 
mantenimento della mia opinione, e per la quale nel medesimo 
tempo si scorga, non piccola esser la differenza tra l'illuminazione 
ed il riscaldamento de i raggi solari. E prima, l'illuminazione si fa 
in un istante; ma il riscaldare non così, ma ci vuol tempo, e non 
breve: e parimente, all'incontro, si toglie via l'illuminazione in 
un instante; ma non si estingue il conceputo caldo se non con 
<pb n="229"/>
tempo. Non molta si ricerca che sia la densità della materia per 
potere essere egualmente illuminata come qual si voglia densissima; 
onde veggiamo bene spesso tenui nugole non meno vivamente 
illuminate da i raggi solari, che se fussero vastissime montagne 
di solidi marmi; e bene possiamo noi chiamar piccola la densità 
di tali nugole in rispetto a quella di una montagna di marmi, 
ancorché la medesima densità sia molto grande in comparazione 
di quella dell'aria vaporosa, mentre che la medesima nugola, se 
fusse interposta tra il Sole e noi, ci torrebbe la vista di esso, cosa 
che non la fa l'aria vaporosa. Ma, all'incontro, quanto al concepire 
il caldo, massima si trova la differenza tra le materie di diversa 
densità; ché molto più si scaldano i densi metalli e le pietre, che 
il men denso legno o altre materie più rare. L'illuminazione, oltre 
al farsi in instanti, si estende per intervallo dirò quasi che infinito, 
ché ben tale si può chiamare quello delle innumerabili piccolissime 
stelle fisse, le quali, essendo dalla vista nostra libera impercettibili, 
pur visibili si rendono con l'aiuto del telescopio; argumento necessario 
che l'illuminazione di quelle sino a Terra si conduce, ché 
se ciò non fusse vero, tutti i cristalli del mondo visibili non le 
renderebbono: non so poi se il caldo loro in altretanta lontananza 
così sensibile possa rendersi. Non piccola dunque è la differenza 
tra l'illuminare e lo scaldare: tuttavia amendue tali impressioni 
non si vede che possano essere ricevute se non in materie, come 
si è detto, che ritengano qualche densità: ché le tenuissime, rarissime 
e diafanissime, quali si tiene che siano l'aria pura e l'etere 
purissimo, veramente né si illuminano né si riscaldano, effetto che 
anco dalla esperienza ci può esser dimostrato, ancorché far nulla 
possiamo né nel purissimo etere né nell'aria schietta e sincera, avvengaché 
nella mista e turbata da i vapori continuamente ci ritroviamo. 
Tuttavia in questa ancora gli effetti dello illuminarsi e scaldarsi 
non si veggono esser se non debolissimi, come chiaramente ci 
mostrano i raggi solari dal sopradetto grande specchio concavo 
ripercossi, i quali né illuminano né scaldano l'aria compresa dal 
cono, come di sopra si è dichiarato. Che poi né l'aria pura né il 
purissimo etere si illuminino, ce lo mostrano le profonde notti: 
imperoché, non restando di tutto l'elemento dell'aria altro non 
tocco dal Sole che la piccola parte compresa dentro al cono dell'ombra 
della Terra, e talvolta qualche altra minor particella ingombrata 
dalle ultime parti del cono dell'ombra lunare, sicuramente 
<pb n="230"/>
quando tutto il restante fusse illuminato, averemmo un perpetuo 
crepuscolo, e non mai profonde tenebre.
Concludo per tanto, che non si imprimendo il caldo, mercé 
de' raggi solari, se non in materie solide, dense ed opache, o che 
almeno partecipino tanto di densità che non diano il transito totalmente 
libero ai medesimi raggi solari, il caldo che noi proviamo è 
quello che la Terra e gli altri corpi solidi riscaldati ci somministrano; 
il qual calore può esser che non si elevi tanto sopra la Terra, che 
possa tor via la freddezza di quella regione vaporosa nella quale 
si generano le pioggie, le nevi e le altre meteorologiche impressioni. 
Può dunque il calore del reflesso de' raggi solari nella Terra non 
transcendere la media regione vaporosa e fredda, ma ben l'illuminazione 
trapassar questa ed arrivare sino alla Luna, e per distanza 
anco molte e molte volte maggiore. 
Oltre che, se io devo liberamente confessare la mia poca scienza 
fisica, dirò di non sapere né intender punto come tali impressioni 
si faccino; e quando io mi ristringo in me medesimo per vedere 
se io potessi penetrarne alcuna, mi ritrovo in una immensa oscurità e 
confusione. Io non ho mai inteso, né credo di esser per intendere, 
in qual maniera, doppo essere stati mesi e mesi senza pur 
vedersi una nuvola, possa improvisamente in brevissimo tempo 
spargersene sopra un gran tratto di terra, e quindi precipitosamente 
cadervi millioni di barili di acqua; ed altra volta comparire altre 
simili nugole, e poco dopo dissolversi, senza diffondere una minima 
stilla. Che io intenda per fisica scienza come tra le tenui e molli 
nuvole si produchino suoni e strepiti così immensi quanto sono 
i tuoni, mentre che il filosofo vuol che io creda, alla produzion del 
suono esser necessaria la collisione de' corpi solidi e duri, <foreign lang="lat"><hi rend="italic">absit</hi> </foreign> 
che io ne possa restar capace. Ma per non entrare in un pelago infinito 
di problemi a me insolubili, voglio far qui fine, senza però 
tacere la veramente ingegnosa comparazione che lo eruditissimo 
signor Liceti, dirò, con leggiadro scherzo poetico, pone tra la 
Luna e la pietra lucifera di Bologna; cioè che essa Luna, immergendosi 
nell'ombra della Terra, conservi per qualche tempo la 
tenue luce imbevuta o dal Sole o dall'etere suo ambiente, la qual 
luce svanisca dopo qualche dimora nell'ombra. Io veramente ammetterei 
questo pensiero, se non mi conturbasse la diversa maniera 
che tengono nel recuperare la luce smarrita e la Luna e la 
pietra: imperocché la Luna nello allontanarsi dal mezo del cono 
<pb n="231"/>
dell'ombra comincia a recuperare quello smarrito lume molto 
prima che ella scappi fuori dell'ombra e torni a godere di quel maggior 
lume dal quale ella fu ingravidata; effetto che non così accade 
nella pietra, alla quale per concepire il lume non basta l'avvicinarsi 
a quel maggior lume che ha da illustrarla, ma le bisogna 
per assai spazio di tempo soggiacergli, e così concepire la luce, da 
conservarsi poi per altro breve tempo nelle tenebre. 
Circa quello che in ultimo soggiugne, del farsi l'ombre maggiori 
dal Sole basso che dall'alto, non ho che dirci altro se non che mi 
pare che egli altra volta negasse cotale effetto, ma che pure, benché 
falso, stimava di poterne render ragione non meno che se fusse 
vero, come egli con assai lunga ed accurata scrittura fece. E qui 
parimente si scorge la gran fecondia delle fisiche dimostrazioni, 
delle quali non ne mancano per dimostrare tanto le conclusioni 
vere quanto le false. Ma nel presente caso, se le ragioni addotte 
son concludenti, è necessario che la conclusione sia vera: e se è 
vera, perché negarla o metterla in dubbio? e se le ragioni prodotte 
non son concludenti, perché produrle? 
So, Serenissimo Principe, che troppo averò tediata l'Altezza Vostra 
con questo mio lungo discorso; ma il suo benigno invito, e 
la necessità che avevo di sincerarmi appresso il mondo e purgarmi 
dalle imputazioni attribuitemi da questo famoso filosofo, mi hanno 
porto libertà di fare quello che ho fatto. E se bene il signor Liceti, 
publicando con le stampe, ha contro di me parlato con tutto il 
mondo, voglio che a me basti il portar le mie difese nel cospetto 
solo dell'Altezza Vostra Serenissima, il cui assenso agguaglio a 
quello di tutto il mondo; benché io non possa negare che riceverei 
anche per mia gran ventura se le fussero sentite o lette da i filosofi 
e litterati di cotesta fioritissima Accademia, da i quali spererei 
aver assenso ed applauso alle mie giustificazioni, poiché esse non 
procedono contro alla peripatetica filosofia, ma contro ad alcuno 
di quelli i quali la filosofia e la aristotelica autorità oltre a i limitati 
termini vogliono estenderla, e con essa farsi scudo contro alle 
opposizioni di qualsivoglia altro che pur razionabilmente discorra. 
Del guadagnarmi poi l'assenso di tutti i filosofi di cotesta Accademia, 
gran caparra me ne porge l'eccellentissimo signor Alessandro 
Marsilii, della cui graziosissima conversazione ho, non molti 
anni sono, goduto per cinque mesi continui che mi trovai in Siena 
in casa l'illustrissimo e reverendissimo Monsignore Arcivescovo 
<pb n="232"/>
Piccolomini dove giornalmente avemmo discorsi filosofici. Questo 
signore in particolare nomino io all'Altezza Vostra Serenissima 
per la lunga pratica che ho avuta con Sua Signoria eccellentissima; 
e come da questo mi prometto l'assenso, così me lo prometto da 
ogni altro che con occhio sincero vorrà riguardare le imputazioni 
fattemi e le mie difese. E qui, umilmente inchinandomeli, le bacio 
la veste, e le prego da Dio il colmo di ogni felicità. 
Di Arcetri, <date value="16400331">l'ultimo di Marzo 1640 </date>
Dell'Altezza Vostra Serenissima 
Umilissimo e Devotissimo Servitore 
Galileo Galilei 
</p></div1>
<div1 type="epistola">
<head>APPENDICE, SENTENZA</head>
<p><hi rend="italic">Roma, <date>D22 giugno 1633</date></hi>
Noi Gasparo del tit. di S. Croce in Gerusalemme Borgia; 
Fra Felice Centino del tit. di S. Anastasia, detto d'Ascoli; 
Guido del tit. di S. Maria del Popolo Bentivoglio; 
Fra Desiderio Scaglia del tit. di S. Carlo, detto di Cremona; 
Fra Ant.o Barberino, detto di S. Onofrio; 
Laudivio Zacchia del tit. di S. Pietro in Vincoli, detto di S. Sisto;
Berlingero del tit. di S. Agostino Gesso; 
Fabricio del tit. di S. Lorenzo in Pane e Perna Verospio: chiamati 
Preti;</p>
<p>Francesco del tit. di S. Lorenzo in Damaso Barberino; e 
Marzio di S.ta Maria Nova Ginetto: Diaconi; 
per la misericordia di Dio, della S.ta Romana Chiesa Cardinali, in 
tutta la Republica Cristiana contro l'eretica pravità Inquisitori 
generali dalla S. Sede Apostolica specialmente deputati; </p>
<p>Essendo che tu, Galileo fig.lo del q.m. Vinc.o Galilei, Fiorentino, 
dell'età tua d'anni 70, fosti denunziato del 1615 in questo 
<pb n="237"/>
S.o Off.o, che tenevi come vera la falsa dottrina, da alcuni insegnata, 
ch'il Sole sia centro del mondo e imobile, e che la Terra si 
muova anco di moto diurno; ch'avevi discepoli, a' quali insegnavi 
la medesima dottrina; che circa l'istessa tenevi corrispondenza con 
alcuni mattematici di Germania; che tu avevi dato alle stampe alcune 
lettere intitolate <hi rend="italic">Delle macchie solari</hi>, nelle quali spiegavi 
l'istessa dottrina come vera; che all'obbiezioni che alle volte ti venivano 
fatte, tolte dalla Sacra Scrittura, rispondevi glosando detta 
Scrittura conforme al tuo senso; e successivamente fu presentata 
copia d'una scrittura, sotto forma di lettera, quale si diceva esser 
stata scritta da te ad un tale già tuo discepolo, e in essa, seguendo 
la posizione del Copernico, si contengono varie proposizioni contro 
il vero senso e auttorità della Sacra Scrittura; </p>
<p>Volendo per ciò questo S.cro Tribunale provedere al disordine 
e al danno che di qui proveniva e andava crescendosi con pregiudizio 
della S.ta Fede, d'ordine di N. S.re e degl'Eminen.mi e 
Rev.mi SS.ri Card.i di questa Suprema e Universale Inq.ne, furono 
dalli Qualificatori Teologi qualificate le due proposizioni della 
stabilità del Sole e del moto della Terra, cioè: </p>
<p>Che il Sole sia centro del mondo e imobile di moto locale, è 
proposizione assurda e falsa in filosofia, e formalmente eretica, per 
essere espressamente contraria alla Sacra Scrittura; </p>
<p>Che la terra non sia centro del mondo né imobile, ma che si 
muova eziandio di moto diurno, è parimente proposizione assurda 
e falsa nella filosofia, e considerata in teologia <foreign lang="lat" rend="italic">Cad minus erronea in 
Fide</foreign>.</p> 
<p>Ma volendosi per allora procedere teco con benignità, fu decretato 
nella Sacra Congre.ne tenuta avanti N. S. a' 25 di Febr.o 1616, 
che l'Emin.mo S. Card.le Bellarmino ti ordinasse che tu dovessi 
omninamente lasciar detta opinione falsa, e ricusando tu di 
ciò fare, che dal Comissario del S. Off.o ti dovesse esser fatto precetto 
di lasciar la detta dotrina, e che non potessi insegnarla ad 
altri né difenderla né trattarne, al quale precetto non acquietandoti, 
dovessi esser carcerato; e in essecuzione dell'istesso decreto, il 
giorno seguente, nel palazzo e alla presenza del sodetto Eminen.mo 
S.r Card.le Bellarmino, dopo esser stato dall'istesso S.r Card.le benignamente 
avvisato e amonito, ti fu dal P. Comissario del S. Off.o 
di quel tempo fatto precetto, con notaro e testimoni, che omninamente 
dovessi lasciar la detta falsa opinione, e che nell'avvenire 
<pb n="238"/>
tu non la potessi tenere né difendere né insegnar in qualsivoglia 
modo, né in voce né in scritto: e avendo tu promesso d'obedire, 
fosti licenziato. </p>
<p>E acciò che si togliesse affatto così perniciosa dottrina, e non 
andasse più oltre serpendo in grave pregiudizio della Cattolica 
verità, uscì decreto della Sacra Congr.ne dell'Indice, col quale 
furno proibiti li libri che trattano di tal dottrina, e essa dichiarata 
falsa e omninamente contraria alla Sacra e divina Scrittura. </p>
<p>E essendo ultimamente comparso qua un libro, stampato in 
Fiorenza l'anno prossimo passato, la cui inscrizione mostrava che 
tu ne fosse l'autore, dicendo il titolo <hi rend="italic">Dialogo di Galileo Galilei delli 
due Massimi Sistemi del mondo, Tolemaico e Copernicano</hi>; ed informata 
appresso la Sacra Congre.ne che con l'impressione di detto 
libro ogni giorno più prendeva piede e si disseminava la falsa opinione 
del moto della Terra e stabilità del Sole; fu il detto libro diligentemente 
considerato, e in esso trovata espressamente la transgressione 
del predetto precetto che ti fu fatto, avendo tu nel medesimo libro 
difesa la detta opinione già dannata e in faccia tua per 
tale dichiarata, avvenga che tu in detto libro con varii ragiri ti studii 
di persuadere che tu la lasci come indecisa e espressamente probabile, 
il che pur è errore gravissimo, non potendo in niun modo 
esser probabile un'opinione dichiarata e difinita per contraria alla 
Scrittura divina. </p>
<p>Che perciò d'ordine nostro fosti chiamato a questo S. Off.o, nel 
quale col tuo giuramento, essaminato, riconoscesti il libro come 
da te composto e dato alle stampe. Confessasti che, diece o dodici 
anni sono incirca, dopo esserti fatto il precetto come sopra, cominciasti 
a scriver detto libro; che chiedesti la facoltà di stamparlo, 
senza però significare a quelli che ti diedero simile facoltà, che tu 
avevi precetto di non tenere, difendere né insegnare in qualsivoglia 
modo tal dottrina. </p>
<p>Confessasti parimente che la scrittura di detto libro è in più 
luoghi distesa in tal forma, ch'il lettore potrebbe formar concetto 
che gl'argomenti portati per la parte falsa fossero in tal guisa pronunziati, 
che più tosto per la loro efficacia fossero potenti a stringer 
che facili ad esser sciolti; scusandoti d'esser incorso in error tanto 
alieno, come dicesti, dalla tua intenzione, per aver scritto in dialogo, 
e per la natural compiacenza che ciascuno ha delle proprie 
sottigliezze e del mostrarsi più arguto del comune de gl'uomini 
<pb n="239"/>
in trovar, anco per le proposizioni false, ingegnosi e apparenti discorsi 
di probabilità. </p>
<p>E essendoti stato assignato termine conveniente a far le tue difese, 
producesti una fede scritta di mano dell'Emin.mo S.r Card.le 
Bellarmino, da te procurata, come dicesti, per difenderti dalle calunnie 
de' tuoi nemici, da' quali ti veniva opposto che avessi abiurato 
e fossi stato penitenziato dal S.to Off.o, nella qual fede si dice 
che tu non avevi abiurato, né meno eri stato penitenziato, ma 
che ti era solo stata denunziata la dichiarazione fatta da N. S.e e 
publicata dalla Sacra Congre.ne dell'Indice, nella quale si contiene 
che la dottrina del moto della terra e della stabilità del sole 
sia contraria alle Sacre Scritture, e però non si possa difendere 
né tenere; e che perciò, non si facendo menzione in detta fede 
delle due particole del precetto, cioè <foreign lang="lat" rend="italic">docere</foreign> e <foreign lang="lat">quovis modo</foreign>, si deve 
credere che nel corso di 14 o 16 anni n'avevi perso ogni memoria, 
e che per questa stessa cagione avevi taciuto il precetto quando 
chiedesti licenza di poter dare il libro alle stampe, e che tutto 
questo dicevi non per scusar l'errore, ma perché sia attribuito non 
a malizia ma a vana ambizione. Ma da detta fede, prodotta da te 
in tua difesa, restasti magiormente aggravato, mentre, dicendosi 
in essa che detta opinione è contraria alla Sacra Scrittura, hai non 
di meno ardito di trattarne, di difenderla e persuaderla probabile; 
né ti suffraga la licenza da te artefiziosamente e calidamente estorta, 
non avendo notificato il precetto ch'avevi. </p>
<p>E parendo a noi che tu non avessi detto intieramente la verità 
circa la tua intenzione, giudicassimo esser necessario venir contro 
di te al rigoroso essame; nel quale, senza però pregiudizio alcuno 
delle cose da te confessate e contro di te dedotte come di sopra 
circa la detta tua intenzione, rispondesti cattolicamente. </p>
<p>Pertanto, visti e maturamente considerati i meriti di questa 
tua causa, con le sodette tue confessioni e scuse e quanto di ragione 
si doveva vedere e considerare, siamo venuti contro di te alla infrascritta 
diffinitiva sentenza. </p>
<p>Invocato dunque il S.mo nome di N. S.re Gesù Cristo e della 
sua gloriosissima Madre sempre Vergine Maria; per questa nostra 
diffinitiva sentenza, qual sedendo <foreign lang="lat" rend="italic">pro tribunali</foreign>, di consiglio e parere 
de' RR. Maestri di Sacra Teologia e Dottori dell'una e dell'altra 
legge, nostri consultori, proferimo in questi scritti nella causa 
e cause vertenti avanti di noi tra il M.co Carlo Sinceri, dell'una e 
<pb n="240"/>dell'altra legge Dottore, Procuratore fiscale di questo S.o Off.o, 
per una parte, e te Galileo Galilei antedetto, reo qua presente, inquisito, 
processato e confesso come sopra, dall'altra; </p>
<p>Diciamo, pronunziamo, sentenziamo e dichiaramo che tu, Galileo 
sudetto, per le cose dedotte in processo e da te confessate 
come sopra, ti sei reso a questo S. Off.o veementemente sospetto 
d'eresia, cioè d'aver tenuto e creduto dottrina falsa e contraria alle 
Sacre e divine Scritture, ch'il sole sia centro della terra e che 
non si muova da oriente ad occidente, e che la terra si muova e 
non sia centro del mondo, e che si possa tener e difendere per 
probabile un'opinione dopo esser stata dichiarata e diffinita per 
contraria alla Sacra Scrittura; e conseguentemente sei incorso in 
tutte le censure e pene dai sacri canoni e altre constituzioni generali 
e particolari contro simili delinquenti imposte e promulgate. 
Dalle quali siamo contenti sii assoluto, pur che prima, con cuor 
sincero e fede non finta, avanti di noi abiuri, maledichi e detesti 
li sudetti errori e eresie, e qualunque altro errore e eresia contraria 
alla Cattolica e Apostolica Chiesa, nel modo e forma che da noi 
ti sarà data. </p>
<p>E acciocché questo tuo grave e pernicioso errore e transgressione 
non resti del tutto impunito, e sii più cauto nell'avvenire e essempio 
all'altri che si astenghino da simili delitti, ordiniamo che per publico 
editto sia proibito il libro de' Dialoghi di Galileo Galilei. 
§Ti condaniamo al carcere formale in questo S.o Off.o ad arbitrio 
nostro; e per penitenze salutari t'imponiamo che per tre anni a 
venire dichi una volta la settimana li sette Salmi penitenziali: riservando 
a noi facoltà di moderare, mutare, o levar in tutto o 
parte, le sodette pene e penitenze. </p>
<p>E così diciamo, pronunziamo, sentenziamo, dichiariamo, ordiniamo 
e reservamo in questo e in ogni altro meglior modo e forma 
che di ragione potemo e dovemo. </p>
<closer lang="lat">Ita pronun.mus nos Cardinales infrascripti: 
<signed>F. Cardinalis de Asculo. </signed>
<signed>G. Cardinalis Bentivolus. </signed>
<signed>Fr. D. Cardinalis de Cremona. </signed>
<signed>Fr. Ant.s Cardinalis S. Honuphrii </signed>
<signed>B. Cardinalis Gipsius. </signed>
<signed>F. Cardinalis Verospius. </signed>
<signed>M. Cardinalis Ginettus.</signed></closer>
<pb n="233"/>
 </div1>
<div1 type="epistola">
<head>APPENDICE, ABIURA</head>
<p>
<pb n="241"/>
Io Galileo, <abbr>fig.</abbr>lo del <abbr>q.</abbr> <abbr>Vinc.</abbr>o Galileo di Fiorenza, dell'età mia 
d'anni <num>70</num>, constituto personalmente in giudizio, e inginocchiato 
avanti di voi <abbr>Emin.</abbr>mi e <abbr>Rev.</abbr>mi Cardinali, in tutta la Republica 
Cristiana contro l'eretica pravità generali Inquisitori; avendo davanti 
gl'occhi miei li sacrosanti Vangeli, quali tocco con le proprie 
mani, giuro che sempre ho creduto, credo adesso, e con l'aiuto 
di Dio crederò per l'avvenire, tutto quello che tiene, predica e insegna 
la <abbr>S.</abbr>a Cattolica e Apostolica Chiesa. Ma perché da questo 
<abbr>S.</abbr> <abbr>Off.</abbr>o, per aver io, dopo d'essermi stato con precetto dall'istesso 
giuridicamente intimato che omninamente dovessi lasciar la falsa 
opinione che il sole sia centro del mondo e che non si muova e 
che la terra non sia centro del mondo e che si muova, e che non 
potessi tenere, difendere né insegnare in qualsivoglia modo, né in 
voce né in scritto, la detta falsa dottrina, e dopo d'essermi notificato 
che detta dottrina è contraria alla Sacra Scrittura, scritto e 
dato alle stampe un libro nel quale tratto l'istessa dottrina già dannata 
e apporto ragioni con molta efficacia a favor di essa, senza 
apportar alcuna soluzione, sono stato giudicato veementemente 
sospetto d'eresia, cioè d'aver tenuto e creduto che il sole sia centro 
del mondo e imobile e che la terra non sia centro e che si muova; 
Pertanto volendo io levar dalla mente delle Eminenze <abbr>V.</abbr>re e 
d'ogni fedel Cristiano questa veemente sospizione, giustamente di 
me conceputa, con cuor sincero e fede non finta abiuro, maledico 
e detesto li sudetti errori e eresie, e generalmente ogni e qualunque 
altro errore, eresia e setta contraria alla <abbr>S.</abbr>ta Chiesa; e 
giuro che per l'avvenire non dirò mai più né asserirò, in voce o in 
scritto, cose tali per le quali si possa aver di me simil sospizione; 
ma se conoscerò alcun eretico o che sia sospetto d'eresia lo denonziarò 
a questo <abbr>S.</abbr> Offizio, o vero all'Inquisitore o Ordinario del luogo, 
dove mi trovarò. 
Giuro anco e prometto d'adempire e osservare intieramente tutte 
le penitenze che mi sono state o mi saranno da questo <abbr>S.</abbr> <abbr>Off.</abbr>o 
imposte; e contravenendo ad alcuna delle dette mie promesse e 
giuramenti, il che Dio non voglia, mi sottometto a tutte le pene 
e castighi che sono da' sacri canoni e altre constituzioni generali 
e particolari contro simili delinquenti imposte e promulgate. 
<pb n="242"/>
Così Dio m'aiuti e questi suoi santi Vangeli, che tocco con le 
proprie mani. 
Io Galileo Galilei sodetto ho abiurato, giurato, promesso e mi 
sono obligato come sopra; e in fede del vero, di mia propria mano 
ho sottoscritta la presente cedola di mia abiurazione e recitatala di 
parola in parola, in Roma, nel convento della Minerva, questo dì 
<date value="16330622">22 giugno 1633 </date>.
Io, Galileo Galilei ho abiurato come di sopra, mano propria. 
<pb n="243"/>
</p></div1>
</body>
</text>
</TEI.2>
