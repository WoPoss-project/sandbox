<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
  <teiHeader>
  <fileDesc>
    <titleStmt>
      <title>Epystole metrice</title>
      <author>Francesco Petrarca</author>
    </titleStmt>
    <extent>280 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000435</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opera omnia</title>
        <author>Petrarca, Francesco</author>
        <editor id="ed">Stoppelli, Pasquale</editor>
        <publisher>Lexis Progetti Editoriali</publisher>
        <pubPlace>Roma</pubPlace>
        <date>1997</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CDD">
        <term>851.1 - POESIA ITALIANA, PRIMO PERIODO FINO AL 1375</term>
      </keywords>
      <keywords scheme="CGB">
        <term>Lettere ed epistolari</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LEXIS</name>
      </respStmt>
      <item>Correzione linguistica</item>
    </change>
    <change>
      <date>2004-07-22T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-07-22T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

  <text>
    <body>
      <div1>
        <head>I</head>
        <div2 n="1 Ad Barbatum Sulmonensem">

          <opener>
            <salute>AD BARBATUM SULMONENSEM</salute>
          </opener>

          <l>Si michi seva pium servassent sidera regem,</l>
          <l>Pars animi, Barbate, mei, non littera cordis</l>
          <l>Nuntia per vastos tractus telluris et unde</l>
          <l>Ambiguum tentaret iter, tua lumina presens</l>
          <l>Aspicerem, vox viva tuas contingeret aures.</l>
          <l>Mors vetat. Heu varii quos quondam largus honores</l>
          <l>Contulit ille michi! Vultus heu blanda sereni</l>
          <l>Maiestas placideque decus pondusque senecte!</l>
          <l>Heu prerepta michi frons augustissima celo</l>
          <l>Reddita iam patrio! Vox heu doctissima melle</l>
          <l>Dulcior hybleo, que prensa tenacibus hamis</l>
          <l>Corda virum rapiebat humo, que laudibus amplis</l>
          <l>Ingenium celebrare meum calamumque solebat,</l>
          <l>Calcar agens animo validum! Non omnia terre</l>
          <l>Obruta: vivit amor, vivit dolor; ora negatur</l>
          <l>Regia conspicere, at flere et meminisse relictum est.</l>
          <l>Hec duo letheis nunquam de pectore nostro</l>
          <l>Eripiet mors atra vadis. Verum ordine vite</l>
          <l>Proposito excutimur. Mundi pars una placebat,</l>
          <l>Spargimur hac illac pelagoque abrumpimur alto</l>
          <l>Alpibus ac mediis, quotiensque faventibus astris</l>
          <l>Reddimur Ausonie, bustum tibi forte Maronis</l>
          <l>Obtigit in partem vatis, michi cessit origo,</l>
          <l>Amnibus ac toto disiungimur Apennino.</l>
          <l>Hinc mea vox mittenda tibi est, et credere curas</l>
          <l>Cogimur archanas calamo, nec pauca silendi</l>
          <l>Causa labor, sed plura metus, ne nostra prophani</l>
          <l>Abdita perspiciant oculi: vulgata videri</l>
          <l>Non metuunt. Memor ergo precum, dilecte, tuarum,</l>
          <l>Institui exiguam sparsi tibi mittere partem</l>
          <l>Carminis, exacte percurrens otia vite.</l>
          <l>Perlege, cognosces animum sine viribus alas</l>
          <l>Ingenii explicuisse leves. Nam, vera fatebor,</l>
          <l>Implumem tepido preceps me gloria nido</l>
          <l>Expulit, et celo iussit volitare remoto.</l>
          <l>Penitet incepti: cursum revocare iuvente</l>
          <l>Si liceat, mansisse domi, cum tempore nervos</l>
          <l>Consolidasse velim. Late iam noscor et audax</l>
          <l>Fama preit meritum laxisque effertur habenis.</l>
          <l>Affectus animi varios bellumque sequacis</l>
          <l>Perlegis invidie curasque revolvis inanes,</l>
          <l>Quas humilis tenero stilus olim effudit in evo;</l>
          <l>Perlegis et lacrimas et quod pharetratus acuta</l>
          <l>Ille puer puero fecit michi cuspide vulnus.</l>
          <l>Omnia paulatim consumit longior etas,</l>
          <l>Vivendoque simul morimur rapimurque manendo.</l>
          <l>Ipse michi collatus enim non ille videbor:</l>
          <l>Frons alia est moresque alii, nova mentis imago,</l>
          <l>Voxque aliud mutata sonat, nec pestibus isdem</l>
          <l>Urgeor, erubuit livor cessitque labori.</l>
          <l>Cessit an incaluit longisque recruduit annis</l>
          <l>Laude tumens aucta, et mecum cum tempore crevit?</l>
          <l>In dubio est: certe hunc didici contemnere ab alto.</l>
          <l>Iamque equidem vel nulla lues vel spreta quietem</l>
          <l>Dat calamo atque animo. Iamque observatio vite</l>
          <l>Multa dedit lugere nichil, ferre omnia: iamque</l>
          <l>Paulatim lacrimas rerum experientia tersit.</l>
          <l>Iam quod non potuit ratio, natura diesque</l>
          <l>Longa potest; vicere due cui cesserat una.</l>
          <l>Tempus edax minuit quem mors exstinxit amorem.</l>
          <l>Flamma furens annis, fumulo cessere faville.</l>
          <l>Nunc breve marmor habet longum, quibus arsimus ignes,</l>
          <l>Pectore nunc gelido calidos miseramur amantes,</l>
          <l>Iamque arsisse pudet. Veteres tranquilla tumultus</l>
          <l>Mens horret relegensque alium putat ista locutum,</l>
          <l>Sed iam nequicquam latebras circumspicit: ardens</l>
          <l>Turba premit comitum, quos par insania iactat,</l>
          <l>Dulce quibus conferre suis aliena, nec illos</l>
          <l>Submovisse sat est; acies nam maior apertam</l>
          <l>Protrahit in lucem. Durum: sed et ipse per urbes</l>
          <l>Iam populo plaudente legor, nec Musa regressum</l>
          <l>Secreti iam callis habet, vetitumque latere est.</l>
          <l>Prodeat impexis ad te festina capillis</l>
          <l>Ac fluxo discinta sinu, veniamque precetur,</l>
          <l>Non laudem. Veniet tempus dum forte superbis</l>
          <l>Passibus atque alio redeat spectanda paratu.</l>
          <l>Nunc tibi qualis erat sub prima etate, priusquam</l>
          <l>Figeret in thalamo speculum vultumque comasque</l>
          <l>Inciperet cohibere vagas, occurrit, amice,</l>
          <l>Cui semper — rex quantus amor — non seria tantum</l>
          <l>Sed nuge placuere mee. Tu consule, queso,</l>
          <l>Parva licet, magni: nam dum maiora parantur</l>
          <l>Hunc tibi devoveo studii iuvenilis honorem.</l>
        </div2>

        <div2 n="2 Ad Benedictum XII">

          <opener>
            <salute>AD BENEDICTUM XII PONTIFICEM ROMANUM SUB NOMINE URBIS ROME.</salute>
          </opener>

          <l>Te, cui telluris pariter pelagique supremum</l>
          <l>Contulit imperium virtus meritumque pudorque</l>
          <l>Et deus omnipotens et inevitabile fati</l>
          <l>Arbitrium mundique dedit quas volvis habenas:</l>
          <l>En ego te supplex, sparsis miseranda capillis</l>
          <l>Et sacros complexa pedes ac dulcia figens</l>
          <l>Oscula, sic dominum et sponsum confessa ducemque</l>
          <l>Alloquor. Alme parens, solus qui cunta gubernas,</l>
          <l>Quem stupet et flexis genibus gens omnis adorat,</l>
          <l>Si michi que viguit iuvenili in corpore quondam</l>
          <l>Forma foret roseusque color, si pectore sanguis</l>
          <l>Fervidus, aut sponsis irem comitata duobus,</l>
          <l>Ipse habitus notam faceret summisque verendam</l>
          <l>Principibus, nomenque meum tacitura fuissem:</l>
          <l>Squalida sed quoniam facies neglectaque cultu</l>
          <l>Cesaries, multisque malis lassata senectus</l>
          <l>Eripiunt solitam effigiem, vetus accipe nomen,</l>
          <l>Quo nullum toto memoratur notius orbe:</l>
          <l>Roma vocor. Vultum ne, pater, cognoscis anilem</l>
          <l>Gutturis ac tremuli, sonitum, et deformia segni</l>
          <l>Membra mora, invalidis vix consistentia plantis?</l>
          <l>Sic anni nocuere michi qui fortia vincunt</l>
          <l>Et senium clara decussit fronte decorem.</l>
          <l>Quid queror, o nimium simplex? Licet irrita tempus</l>
          <l>Cunta ferat, celique labor requiesque negata</l>
          <l>Sideribus, forti nondum superantur ab evo</l>
          <l>Multa tamen, longe quibus altior extat origo.</l>
          <l>Urbibus argolicis latiisque ingentia perstant</l>
          <l>Menia, et indomito cernuntur vertice turres,</l>
          <l>Quas decuit rapido primum succumbere seclo,</l>
          <l>Si series servata foret longinqua dierum.</l>
          <l>Nam prius insane quam lamberet ubera matris</l>
          <l>Egregius fama venturus ad astra Quirinus,</l>
          <l>Mantua iam steterat variis habitata colonis:</l>
          <l>Iam Patavum, Anthenor flammas emensus et undas</l>
          <l>Ediderat: pisana procul submota sicano</l>
          <l>Urbs erat alpheo: Tibur et Preneste latinis</l>
          <l>Flos erat in populis. Quid singula persequor? Ergo</l>
          <l>Non venit etatis vitio quod ruga senilis</l>
          <l>Canitiesque premat; sed enim te nulla remoto</l>
          <l>Illuxit michi pulcra dies nullaque rebelles</l>
          <l>Devinxit fraternus amor dulcedine natos,</l>
          <l>Haud satis annosam veritos contemnere matrem.</l>
          <l>Decolor hinc facies, hinc precipitata senectus,</l>
          <l>Hinc michi continuusque dolor lacrimeque recentes.</l>
          <l>Semper et ad superos nequicquam mixta querelis</l>
          <l>Murmura cum precibus, vel inania vota feruntur,</l>
          <l>Postquam a complexu sum cari abiecta mariti</l>
          <l>Et patris et domini, solus nanque omnia nobis,</l>
          <l>Solus eras per quem poteram formosa manere.</l>
          <l>Heu terrenorum decus et spes falsa bonorum!</l>
          <l>Illa ego sum infelix toti que cognita mundo</l>
          <l>Nuper honorato pulsabam vertice celum,</l>
          <l>Cetera calcabam: currentia flumina, fontes,</l>
          <l>Et mare littoribus flexum terrasque patentes,</l>
          <l>Arma, urbes, armenta, viros, quecumque sub usus</l>
          <l>Humanos natura dedit romana fuere.</l>
          <l>Me dominam late regnantem vidit Eoi</l>
          <l>Consurgens aurora procul de gurgite ponti:</l>
          <l>Me quoque victricem zephiri sensere tepentes</l>
          <l>Flatus et algentis boree, pluvialis et austri,</l>
          <l>Et quecumque vago tellus obsessa profundo</l>
          <l>Despicit aut fluctus, nitidas aut suspicit auras.</l>
          <l>Me Dacus immitis timuit, me durus in armis</l>
          <l>Germanus Graius ve loquax atque asper Hiberus,</l>
          <l>Non fuga preripuit Parthum michi fulcta sagittis,</l>
          <l>Nec labor ipse vie subduxit cladibus Indum,</l>
          <l>Ethiopemque iugo non torridus abstulit ether,</l>
          <l>Frigora nec Tanaim, nec sevior unda Britannum.</l>
          <l>Me mala Carthago tribus est experta ruinis,</l>
          <l>Bellaque sunt Macedum totidem totidemque labores.</l>
          <l>Prelia quis nescit multos agitata per annos</l>
          <l>Et regem Ponti domitum in precordia tandem</l>
          <l>Vix vetitas reserasse vias per membra veneno?</l>
          <l>Antiochum Pyrrhumque gravem variumque Iugurtham</l>
          <l>Pretereo regesque alios, ne cognita pridem</l>
          <l>Ac vulgata satis tumido sermone revolvam.</l>
          <l>Sed postquam fortuna ferox, que vertere ad imum</l>
          <l>Summa solet, gaudens validissima frangere regna,</l>
          <l>Instabiles turbata pedes a flumine tusco</l>
          <l>Avertit seroque domum reditura recessit,</l>
          <l>Extemplo variis hinc illinc acta procellis</l>
          <l>Per scopulis et saxa feror; nanque omnis avite</l>
          <l>Maiestatis honos viduatam coniuge sancto</l>
          <l>Deserit, ac tantum invidie mea gloria vivit,</l>
          <l>Et meminisse premit et desperatio torquet.</l>
          <l>Unde etenim aut quo nam misere sperare relictum</l>
          <l>Te preter qui cunta potes prestante salutem?</l>
          <l>Civili hinc semper scelus o lacrimabile dextra</l>
          <l>Dilanior, cupidis illinc sum preda tyrannis.</l>
          <l>Infames venere proci, qui nostra petentes</l>
          <l>Coniugia invitam violarunt; corpus inerme</l>
          <l>Nempe erat, indignum auditu, nec corpore robur</l>
          <l>Femineo, aut usquam pavide fuga tuta patebat:</l>
          <l>His fisus, quanquam pudeat meminisse, capistro</l>
          <l>Succinctus rigido tenuique indutus amictu</l>
          <l>Corvarie obscenus quid non est ausus alumnus?</l>
          <l>O furor et rationis inops ac ceca libido,</l>
          <l>Quo pergis? que monstra paras? Ieiunus, ab ungue</l>
          <l>Nudus adusque genu, solitus silvestribus herbis</l>
          <l>Longevam recreare famem et radicis amare</l>
          <l>Cortice, non timuit, senior iam, turpis adulter</l>
          <l>Luce nec erubuit sacrum incestare cubile.</l>
          <l>Circumfusa equidem stetit impia turba prophanis</l>
          <l>Vocibus exclamans: «Nimios iam despicit annos</l>
          <l>Vir tuus et fugiens alias sibi iungit amicas».</l>
          <l>At neque blanditiis nec me terrore minisque</l>
          <l>Flectere cum posset, rapidam compulsus in iram</l>
          <l>Vi rapuit tenuitque diu, dum forte cruento</l>
          <l>Teutonicum lateri sibi cingere contigit ensem.</l>
          <l>Si potes ista pati, poterunt simul ignis et unda</l>
          <l>Insolitis herere modis, poterit ve ferocem</l>
          <l>Agna fugare lupum, fulvumque capella leonem.</l>
          <l>An ne senem refugis meliori tempore amatam?</l>
          <l>An cessas prebere manum lapsamque iuvando</l>
          <l>Erigere et fidus fragili comes esse senecte?</l>
          <l>Te sine nulla manent dulcis solatia vite.</l>
          <l>Nam qualis matrona viri spoliata favore,</l>
          <l>Quem triste exilium longinquas traxit in oras,</l>
          <l>Mesta domi festisque sedens lacrimosa diebus</l>
          <l>Expectat cupidosque oculos trans equora iactat:</l>
          <l>Talis ego et nostris thalamis te erumpere cernens</l>
          <l>Indolui, vates utinam non certa futuri!</l>
          <l>Post autem assidue te, preclarissime coniunx,</l>
          <l>Nocte dieque vocans, raucis vix fessa precando</l>
          <l>Faucibus ista loquor, vix verba novissima formo.</l>
          <l>Sedibus avulsos possem si ostendere colles</l>
          <l>Et pectus nudare meum, per mille vivendo</l>
          <l>Vulnere me laceram, fleres, nisi saxeus esses.</l>
          <l>Nunc tamen (ut licitum est absentia mente tueri),</l>
          <l>Aspice templa dei multo fundata labore</l>
          <l>Ut ruitura tremunt, nullis altaria gazis</l>
          <l>Accumulata silent modico fumantia thure.</l>
          <l>Aspice quam rarus subeat penetralibus hospes,</l>
          <l>Quanque inopi sub veste petat delubra sacerdos,</l>
          <l>Et miserere, pater, meritam nec forte negabis:</l>
          <l>Nam michi si fandi veniam das (absit ut ista</l>
          <l>Improperare velim, sed prisca recurrere dulce est),</l>
          <l>Cum summo fortuna loco me leta locasset</l>
          <l>Regnaque sub pedibus nostris prostrata iacerent,</l>
          <l>Nullum passa parem, dominum te sponte petivi.</l>
          <l>Si dubitas, non parvus adest mons ille Soractis</l>
          <l>Testis et unanimi proclamant murmure silve.</l>
          <l>Si dices: «Non solus ego, fuit alter in arce</l>
          <l>Regnator sponsusque tuus», stat vera fateri</l>
          <l>Mens michi, nam foribus figmentum hec submovet etas.</l>
          <l>Ille vagus profugusque sinu discedere nostro</l>
          <l>Sustinuit nostrique illum Germania secum</l>
          <l>Abstulit immemorem; vulnus iam longa cicatrix</l>
          <l>Astrinxit lacrimasque valens siccare vetustas</l>
          <l>Intulit antiqui paulatim oblivia damni...</l>
          <l>Tu vita spes una michi baculusque cadenti,</l>
          <l>Quo steteram subnixa diu, tu grata laborum</l>
          <l>Et tranquilla quies, clipeus tu seva tonantis</l>
          <l>Fulmina fortune excutiens portusque salutis,</l>
          <l>Quo quassam et tanti iactatam advertere proram</l>
          <l>Naufragio contenta fui. Solabar ut uno</l>
          <l>Lumine, dum poteram, sic nunc orbata duobus</l>
          <l>Non possum tacitas ultra perferre tenebras,</l>
          <l>Verbaque si libeat curarum audire mearum,</l>
          <l>Spero animum motura tuum. Nam fama locuta est</l>
          <l>Nescio quid gratum misere, te semper in ore</l>
          <l>Nomen habere meum, nec non de coniuge tristi</l>
          <l>Multa solere loqui, viduam quoque sepe vocare:</l>
          <l>Hec eadem nunc fama meas perduxit ad aures</l>
          <l>Pellere te, ut proprias sedes ac tecta revisant,</l>
          <l>Prelatos ex urbe tua, nec velle putandum est</l>
          <l>Externis prebere, tuis sua iura negare.</l>
          <l>Quid? quod egestatem nostram miseratus opemque</l>
          <l>Non expectatam iam nunc, dilecte, dedisti,</l>
          <l>Qua tegerem latus ipsa meum, ne scilicet essem</l>
          <l>Nuda revertenti sic occursura marito.</l>
          <l>Adde quod et fletum renovans intervenit omen.</l>
          <l>Est breve tempus adhuc, cum te durissima morbi</l>
          <l>Vis tenuit timuique putans te vita carere.</l>
          <l>Terribilem, si vera ferunt, in limine mortem</l>
          <l>Vidisti intrepidus, nobis tunc ossa referri</l>
          <l>Iussisse ac patrio pallentia membra sepulcro</l>
          <l>Diceris, et claustro vaticani corpus humandum,</l>
          <l>Si moriens venturus eras. Precordia quando</l>
          <l>Vita regit calidoque agitantur sanguine fibre,</l>
          <l>Cur dubitem secura diem promittere faustum</l>
          <l>Gentibus Ausoniis? Rutilos iam cernere currus,</l>
          <l>Iam nivei candoris equos phalerisque superbos,</l>
          <l>Iam strepitum videor comitum sentire tuorum,</l>
          <l>Auribus erectis stans semper, si quis etrusca</l>
          <l>Parte sonans «tuus ille redit» michi nuntius adsit.</l>
          <l>Ergo rubere genas fluxos et in ordine crines</l>
          <l>Colligere incipio, mesto manantia planctu</l>
          <l>Uda supercilia abstergens. Nec sola placere</l>
          <l>Artibus his studeo, sed et ipsa sororibus orno</l>
          <l>Permulcens studiosa comas ac talibus hortor:</l>
          <l>«Accipite o mundi dominum, qui longe revertens,</l>
          <l>Certa salus patrie, Latio suspiria pellet.</l>
          <l>Ille autem herbosos colles et littora passim</l>
          <l>Complerunt vallesque cavas, pars rupibus altis</l>
          <l>Prominet, ac vultus avide spectare serenos</l>
          <l>Obsedere vias intentaque lumina servant.</l>
          <l>Cum primum, ducente deo, transcenderis alpes</l>
          <l>Italieque tue pulcerrima culta tenebis,</l>
          <l>Occurrent miranda animis, speciesque locorum,</l>
          <l>Effigies hominum, tepidi clementia veris,</l>
          <l>Blandaque temperies, nec frigore pulsa nec estu,</l>
          <l>Teque novum aspiciens intrasse fatebere mundum.</l>
          <l>Urbibus exhaustis omnes diffusa per agros</l>
          <l>Agmina devotas tollent ad sidera voces</l>
          <l>Certatim nomenque sacrum celebrare iuvabit.</l>
          <l>Tunc vere benedictus eris benedictaque talem</l>
          <l>Que peperit genetrix: tantum ut videare profecto</l>
          <l>Letior et tantum te te felicior ipso,</l>
          <l>Quantum pura oculis oriens post nubila lux est.</l>
          <l>Sed quia perpetuus mentem timor angit amantis</l>
          <l>Admoneo metuensque precor ne nostra per urbes</l>
          <l>Gaudia distuleris rebus distractus amenis.</l>
          <l>Ianua nam quamvis primis in finibus astans</l>
          <l>Limine te excipiat, placeatque Placentia forsan,</l>
          <l>Alliciatque bonis redimita Bononia tantis,</l>
          <l>Filia vel quamvis moveat mea pulcrior illis</l>
          <l>Floribus et vario renitens Florentia cultu,</l>
          <l>Innumereque alie, nulla hinc oblivia surgant</l>
          <l>Coniugis antique, qua non formosior ulla</l>
          <l>Aut erit aut visa est, modo sim te leta recepto.</l>
          <l>Iamque age pelle moras: tibi summa cacumina montes</l>
          <l>Inclinent nullusque vie labor obstet eunti</l>
          <l>Ac bene pacatas substernat classibus undas</l>
          <l>Equor et impellant placidi tua carbasa venti.</l>
        </div2>

        <div2 n="3 Ad Eneam Senensem">

          <opener>
            <salute>AD ENEAM SENENSEM.</salute>
          </opener>

          <l>Per iuga Parnasi scandentem summa videbis</l>
          <l>Eneam, missamque feres sibi iussa salutem;</l>
          <l>Post gravidum gemitu narrabis, epystola, carmen:</l>
          <l>Nam dabit is facilem nostris sermonibus aurem.</l>
          <l>Heu michi; quam longe traxerunt stamina vite</l>
          <l>Insignes feritate dee! quod flebile sidus,</l>
          <l>Ut mala conspicerem, vivaces protulit annos!</l>
          <l>Quo lacrimas de fonte traham? Suspiria dignis</l>
          <l>Nectere quis valeat numeris, patrieque ruentis</l>
          <l>Infandum excidium meritis equasse querelis?</l>
          <l>O utinam michi cunta forent resonantia membra</l>
          <l>Vocibus humanis, aut ferrea lingua, dolores</l>
          <l>Ut mundus sentire meos ac tristia posset</l>
          <l>Murmura! Verum animam vox deserit ipsa, nec unde</l>
          <l>Incipiam novi, fateor. Proh fata! pudendis</l>
          <l>Angimur imperiis patimurque in viscera passim</l>
          <l>Nostra triumphatos fractosque accingier enses.</l>
          <l>Ah, pudeat mundi dominam, Fortunam, maligni</l>
          <l>Servitii damnare iugo manibusque, revinctas</l>
          <l>Quas totiens post terga dedit, tentare potentem</l>
          <l>Ausoniam, ducibus penis flendamque severo</l>
          <l>Hanibali, siccisque oculis quam nulla videret</l>
          <l>Barbaries Gallis subiectam ferre tributum!</l>
          <l>Quorum, siqua fides, tumuerunt sepe cruore</l>
          <l>Flumina, cerulee rubuerunt sepe puelle,</l>
          <l>Fervidus infestam dum frangit Iulius iram,</l>
          <l>Et fera dum validis rabies contunditur armis.</l>
          <l>Nec satis est nymphas faunosque agrestia priscis</l>
          <l>Numina, quin ipsum facimus quoque Nerea testem.</l>
          <l>Nanque, pererrate ut ventum est ad limina terre,</l>
          <l>Ingredimur pelagus, patrioque in gurgite magnus</l>
          <l>Horruit Oceanus romani verbera remi</l>
          <l>Atque sepulcra dedit fulvis miseranda Britannis.</l>
          <l>Quid referam hostili positas in littore turres</l>
          <l>Oppidaque et victis minitantes civibus urbes,</l>
          <l>Italice virtutis opus, monimentaque nostri</l>
          <l>Cesaris, eternum imperii testantia nomen?</l>
          <l>Torquatum transire libet, ne sanguinis ista</l>
          <l>Sit laus et partem cedat victoria fame</l>
          <l>Maiorum cineri. Iuvat hinc tacuisse Camillum</l>
          <l>Et quem nigra virum volucris contexerat, et te,</l>
          <l>Tertia qui revehis spoliato ex hoste trophea</l>
          <l>Suffigiens ad templa Iovis, Marcelle, silebo.</l>
          <l>Rusticus Arpini Marius, qui vomere collem</l>
          <l>Scindere et inculto tellurem vertere rastro</l>
          <l>Doctus erat, sevum ut tetigit manus aspera ferrum;</l>
          <l>Quas strages! notum ut faceret nempe itala bello</l>
          <l>Rusticitas quantum externa prestantior omni</l>
          <l>Nobilitate foret. Sed nunc heu! cunta retrorsum</l>
          <l>Ire parant: pulcrum veluti surgentibus austris</l>
          <l>Eripiat nox ceca diem, nec cognita nautis</l>
          <l>Ursa nec astrigeri splendescant lumina celi.</l>
          <l>O pudor, o plus quam pudor! En hoc tempore surgit</l>
          <l>In dominum servus, patroni in colla cruentus</l>
          <l>Libertus: vulgare odium, post verbera semper</l>
          <l>Acrior ardescit famulus. Quis carcere lapsum</l>
          <l>Custodem rectis cernentem vidit ocellis?</l>
          <l>Taurus ab inviso furtim distractus aratro</l>
          <l>Optat aratorem torvus, dum cornibus ornos</l>
          <l>Verberat et magnis complet mugitibus auras.</l>
          <l>Ante petet libicas Syrtes densissimus Athlas</l>
          <l>Caucaseumque caput fluctus perfundet Hiberus,</l>
          <l>Ante aquilam blande vincent feritate columbe,</l>
          <l>Et cornix pluma niveos transcendet olores,</l>
          <l>Quam, dum serviles meditatur sepe cathenas,</l>
          <l>Flagraque dum subeunt mentem virgasque tremiscit,</l>
          <l>Furcifer, in frontem, metuat nisi tristis, herilem</l>
          <l>Liventesque humeros laxataque brachia vinclis</l>
          <l>Non moveat, seu iusta trucem reverentia tangat</l>
          <l>Et nocet interdum, felicia tempora postquam</l>
          <l>Cesserunt, rebus nimium affluxisse secundis.</l>
          <l>Nanque, abeat fortuna licet, mansura superstes</l>
          <l>Invidia exercet lapsos fragmentaque fati</l>
          <l>Atterit, exhausti repetens tormenta favoris.</l>
          <l>Nos quoque sentimus veteris dispendia palme,</l>
          <l>Undique consurgunt populi penamque reposcunt,</l>
          <l>Et, nisi sors obstet celsoque serenus Olimpo</l>
          <l>Iupiter aspiciat, peragent. Cur gentibus esse</l>
          <l>Ludibrium domitis miseri properamus et orbis</l>
          <l>Fabula? Felicem populum, quem libera dudum</l>
          <l>Et victrix condebat humus! Nos vilia busta</l>
          <l>Barbaricis pedibus iam iam calcanda superbis</l>
          <l>Expectant. Olim regnorum iniusta cupido</l>
          <l>Urbibus Hesperie, civilia bella nefasque.</l>
          <l>Quorsum abiit? quenam quassis concordia rebus?</l>
          <l>Omnia disparibus rumpuntur federa votis,</l>
          <l>Et vite turbata quies. Vesana magistros</l>
          <l>Sic quondam invadit rabies, cum fessa procellis</l>
          <l>Volvitur infelix abies, dumque alter in eurum</l>
          <l>Nititur, in zephiros alter, neglecta tremendos</l>
          <l>Incidit in scopulos. Nobis nunc ista Caribdis</l>
          <l>Imminet: hos scopulos metuo. Discordia nostra</l>
          <l>Hostibus hoc animi tribuit: tutela periclis</l>
          <l>Linquitur in mediis, rimisque admittimus undam,</l>
          <l>Adversis ferimur ventis. Iam naufraga puppis</l>
          <l>Huc illuc preceps agitur, nec dextera tantum</l>
          <l>Levaque concutitur, penetrat sed prorsus in alvum</l>
          <l>Iam nimium vicina lues, mediumque molesta</l>
          <l>Corripuit corpus Latii fibrasque per omnes</l>
          <l>Ibit, pestifero mox infectura veneno</l>
          <l>Tirrenum Superumque fretum, solemque serenum</l>
          <l>Mox tenebris clausura novis. Sublimis ab Alpe</l>
          <l>Ille minax animo iam premetitur avaro</l>
          <l>Ditia rura procul, qua se pulcerrima rerum</l>
          <l>Porrigit Hesperia armipotens: circumspicit urbes</l>
          <l>Instar regnorum, quarum vix nomina quisquam</l>
          <l>Scire queat, castella manu tot structa magistra,</l>
          <l>Sidera quot celo pelagoque feruntur arene.</l>
          <l>Marmoris hunc varii congesta palatia tangunt,</l>
          <l>Meniaque in nubes solidis subvecta columnis.</l>
          <l>Obstupet omnigenum venis fulgere metallum</l>
          <l>Aspiciens portusque maris per utrunque cavatos</l>
          <l>Anfractum, Cererem campis et rupe Lieum</l>
          <l>Pendentem aeria, gravidis sub vitibus ulmos</l>
          <l>Inflexa cervice premi. Videt ille boumque</l>
          <l>Cornipedumque greges pratis errare, volantum</l>
          <l>Etheris et placidi spatium montanaque tempe,</l>
          <l>Atque lacus stagnantis aque fontesque salubres</l>
          <l>Invalidis, nitidos et opacis vallibus amnes,</l>
          <l>Dulcia poma legens, divine frondis odorem</l>
          <l>Omnibus in lucis miratur nescius. Alma</l>
          <l>Sed nichil in patria magis admirabile cernit</l>
          <l>Quam studium, mores hominum ve habitataque multo</l>
          <l>Corda deo, ignavos egre passura tyrannos.</l>
          <l>Hec facies rerumque decor dulcedine captum</l>
          <l>Impellunt glomerantque avido sub pectore flammam</l>
          <l>Incenduntque sitim. Nichil illum sacra videndi</l>
          <l>Corpora, nil patrum tumulos, nil sanguine tincta</l>
          <l>Innocuo loca movit amor. Terrena supernis</l>
          <l>Sceptra etenim potiora putans, extendere fines</l>
          <l>Tegmine sub pacis rapidus lupus inchoat. Alte</l>
          <l>Crescere ab exiguis radicibus orta cupressus</l>
          <l>Perniciesque solet. Non hic, michi crede, quiescet:</l>
          <l>Longius aspirat funesta iniuria, que nunc</l>
          <l>Invasit vere deserte menia Luce.</l>
          <l>Quid loquor? Ah demens! Forsan patet una salutis</l>
          <l>Hec via, que mores referat iam sera vetustos.</l>
          <l>Certe animo spes una sedet: fors impia bella</l>
          <l>Cessabunt, subitum pigeat dum cernere regem,</l>
          <l>Num gladios ac pila tenet, quis terruit orbem,</l>
          <l>Itala posteritas, exemplis dives avorum?</l>
          <l>Non tulit imbellis numerosum Grecia Xerxem</l>
          <l>Aut Darium: Thamiris Persarum colla secare</l>
          <l>Imperiosa ducis nati non funere fracta</l>
          <l>Substitit aut sexu, facinus pregressa virile.</l>
          <l>Nos ubi? quo virtus? seu quo mavortius ardor?</l>
          <l>Quis vetat aut armare manus aut volvere campis</l>
          <l>Quadrupedes? celo quis tela? quis equore classes?</l>
          <l>Qui, velut oblitus generis, solumque beatum</l>
          <l>Et regem et dominum toto se iactat in orbe,</l>
          <l>Mille illic reges (virtus dyadema perenne</l>
          <l>Fert equidem) inveniet discetque haud falsa locutum</l>
          <l>Cineam forti, quamvis male credita, Pyrro:</l>
          <l>Cautius ut fuerat silvis captare fugaces</l>
          <l>More patrum cervos belloque lacessere damnas</l>
          <l>Quam pede vulnificos excire ac dente leones!</l>
          <l>Nam si longevo disponit retia somno</l>
          <l>Sopitosque parat circumdare, fallitur: et nos</l>
          <l>Pervigiles fecit, solitam ve aliquando removit</l>
          <l>Segnitiem vulnusque recens sensusque doloris.</l>
          <l>Erratum satis est: veniet modo letius evum,</l>
          <l>Ut cogar lentis tum demum ignoscere Parcis,</l>
          <l>Visurusque iterum romanos ire triumphos</l>
          <l>Trans Rhenum et latio possessas milite ripas,</l>
          <l>Secane quas stringit, quas abluit unda Garumne,</l>
          <l>Exposcam tremule longissima fila senecte.</l>
          <l>Sed metus interea stimulat, qui semper amori</l>
          <l>Est comes, atque procul Rodani semotus ad arva</l>
          <l>Palleo longinque prospectans fata parentis,</l>
          <l>Haud aliter quam si caram stans litore matrem</l>
          <l>Aspiciam mediis iactatam mestus in undis.</l>
          <l>Spes igitur mixtusque pavor, quia tristia letis</l>
          <l>Alternant, mixtis claudatur littera verbis.</l>
          <l>Incertum est leter, doleam, sperem metuamve:</l>
          <l>Tam varia excruciant trepidum presagia pectus.</l>
          <l>Iamque vale; et, siquid monstrant tibi fata, resolve,</l>
          <l>Solamen dubio gratum laturus amico.</l>
        </div2>

        <div2 n="4 Ad Dyonisium de Burgo S. Sepulcri">

          <opener>
            <salute>AD DYONISIUM DE BURGO SANCTI SEPULCRI S.</salute>
          </opener>

          <l>Si nichil aut gelidi facies nitidissima fontis</l>
          <l>Aut nemorum convexa cavis archana latebris,</l>
          <l>Ac placidis bene nota feris Driadumque cathervis</l>
          <l>Et Faunis accepta domus, nichil ista poetis</l>
          <l>Oportuna sacris sub apricis rupibus antra</l>
          <l>Permulcent animum; nec clementissimus aer</l>
          <l>Allicit ac montis preruptus in ethera vertex</l>
          <l>Liberiore situ liquidas extentus ad auras;</l>
          <l>Collibus aut Bromius frondens, aut silva Minerve</l>
          <l>Gratior aut Veneri; nec utranque tegentia ripam</l>
          <l>Herculeis umbrosa comis distinctaque subter</l>
          <l>Floribus innumeris et dulce virentibus herbis</l>
          <l>Prata trahunt oculos; aut hic qui separat arva</l>
          <l>Atque soporifero Clausam qui murmure Vallem</l>
          <l>Implet inexhausto descendens alveus amne,</l>
          <l>Et videt hinc illinc nympharum milie choreas,</l>
          <l>Musarumque audit totidem per littora cantus,</l>
          <l>Nil movet; aut turtur morientem raucus amicam</l>
          <l>Dum gemit, has caram inferias quasi mittat ad umbram;</l>
          <l>Aut fatum Philomena ferum linguamque revulsam</l>
          <l>Ereptamque pudicitiam, Thereumque superbum</l>
          <l>Dum canit, atque alte frondosa pendet ab ulmo</l>
          <l>Ingeminans lacrimosa piam dulcem ve querelam</l>
          <l>Et noctes agit insomnes refugitque quietem;</l>
          <l>Aut que sub lucem volitans rabiemque mariti</l>
          <l>Et facinus miseranda suum casumque sororis,</l>
          <l>Funus et immeritum nati, simul omnia plangit,</l>
          <l>Maternum memori pectus maculata cruore,</l>
          <l>Et medias operosa domos atque atria semper</l>
          <l>Circuit, accelerans velut hostem cernat hirundo:</l>
          <l>Si nichil ista movent, nec te Narcissus hianti</l>
          <l>Plurimus ore puer, faciem qui fonte decoram</l>
          <l>Miratur speculoque amens incumbit aquoso;</l>
          <l>Nec iuvat Actheon per devia confraga silve</l>
          <l>Cornibus arrectis fugiens sociosque canesque;</l>
          <l>Nec que purpureum patris secuisse capillum</l>
          <l>Dicitur, assurgens tremulo sub nubila cantu,</l>
          <l>Ut procul ultorem speculetur ab ethere Nisum;</l>
          <l>Nec raptam Hesperiem memorans, qui littore ab alto</l>
          <l>Mergitur assidue mortemque optare videtur;</l>
          <l>Nec Iovis ethereus scopulis stans armiger istis</l>
          <l>Annua venturis reparansque cubilia natis:</l>
          <l>Preterea si noster amor pietasque rogando</l>
          <l>Non potuere patris rigidum flexisse parumper</l>
          <l>Propositum, fixamque adeo convellere mentem,</l>
          <l>Otia romanis opibus quod nostra relictis</l>
          <l>Aspiceres, paucis quod limina fida diebus</l>
          <l>Ingressu dignata boni pedibusque magistri,</l>
          <l>Cernere solivagum velles miseratus amicum:</l>
          <l>Tot nostre periere preces; en ultima tandem</l>
          <l>Iniectura manus; hec duro vincula cordi</l>
          <l>Afferet ac valido cuntantem huc pertrahet unco.</l>
          <l>Populus est ingens vitreo contermina fonti,</l>
          <l>Que simul et fluvium et ripas et proxima campi</l>
          <l>Iugera ramorum densa testudine opacat.</l>
          <l>Hic olim multaque loci dulcedine captum</l>
          <l>Et rerum novitate oculos animumque movente</l>
          <l>Aggere florigero magnum posuisse Robertum</l>
          <l>Membra diu lassata ferunt, curisque gravatum</l>
          <l>Pectus et exigui laudasse silentia ruris.</l>
          <l>Cum consors regina thori, cui nulla dearum,</l>
          <l>Seu forme certamen erit, seu sanguinis almi,</l>
          <l>Auferet emeritam iusto sub indice palmam,</l>
          <l>Coniuge quin etiam spoliata Clementia magno</l>
          <l>Tunc aderat, procerumque chorus magnumque virorum</l>
          <l>Agmen et egregiis acies conferta puellis.</l>
          <l>Dumque alii per prata vagis levibusque recursant</l>
          <l>Passibus et ludos ineunt manibus ve recentes</l>
          <l>Contrectare iuvat latices comitumque per ora</l>
          <l>Spargere: pars densos properant invisere saltus</l>
          <l>Et canibus turbare feras, pars piscibus hamos</l>
          <l>Implicat, aut longo distendit retia iactu:</l>
          <l>Pars bibit et leni propellit tedia Bacho:</l>
          <l>Ast aliis placitum nunc sternere fessa per herbam</l>
          <l>Corpora, nunc oculos tenui componere somno:</l>
          <l>Solus agens curas alias sub mente profunda,</l>
          <l>Rex erat, et frontem defixaque lumina terre</l>
          <l>Servabat, sive ille rei iam volvere causas</l>
          <l>Ceperat, et secum tacitus quo sidere tantus</l>
          <l>Surgeret, unde iterum subsisteret impetus amnis</l>
          <l>Vestigabat, et immense telluris in alvum,</l>
          <l>Ingenio monstrante aditum, penetrabat anhelus</l>
          <l>Noscendique avidus; seu tunc altissima verba</l>
          <l>Fortune dabat ille sue: «Quid dulcia falso</l>
          <l>Suggeris et facili blandiris, perfida, vultu?</l>
          <l>Mortalem memini fore me, licet omnis ad unum</l>
          <l>Deferat unanimi mundus dyadema favore.</l>
          <l>Et tibi rara fides maneat quantumque Metello</l>
          <l>Sis nobis bene fida diu, tamen omnia mors hec</l>
          <l>Auferet, atque uno franget tua dona sub ictu.</l>
          <l>Flumina nulla quidem cursu leviore fluunt quam</l>
          <l>Tempus abit vite; superant tamen illa per evum</l>
          <l>De scatebris renovata suis. Nos vita relinquens</l>
          <l>Quo fugit? unde unquam posthac reditura fuisset,</l>
          <l>Ni Domitor mortis, qui quondam Tartara victor</l>
          <l>Ingressus rediit, clauso sua membra sepulcro</l>
          <l>Vi repetens, secumque trahens felicia patrum</l>
          <l>Agmina, et exhaustas longis cruciatibus umbras</l>
          <l>Abstulit ad superos, minuisset corde pavorem,</l>
          <l>Spemque resurgendi post funera nostra dedisset».</l>
          <l>Hec sapiens rex cunta animo fortasse movebat;</l>
          <l>Vel, memor indigne fraudis, Scyllam atque Caribdim</l>
          <l>Littore qua calabro siculas disterminat oras</l>
          <l>Pontus et horrisona refluens intersecat unda,</l>
          <l>Megnanimus parvo pingebat flumine, dignum</l>
          <l>Supplicium eolio minitans ac triste tyranno.</l>
          <l>Denique, quicquid erat, nichil id nisi grande putandum est</l>
          <l>Et super humanum ingenium, quod tantus agit vir,</l>
          <l>Cuius adhuc memores viridi vestigia ripa</l>
          <l>Ruricole ostentant et agrestum vulgus adorat.</l>
          <l>Si potes, ergo, mane! si non potes, o michi luce</l>
          <l>Carior, atque ideo multum, pater optime, frustra</l>
          <l>Exoptate, veni, non me, sed amena verendi</l>
          <l>Nondum fracta annis spectare sedilia regis</l>
          <l>Que digito monstrabit ovans gens illa nepotum</l>
          <l>Et mundus, michi crede, alio celebrabit honore,</l>
          <l>Postquam pulsa retro presens hec cesserit etas.</l>
        </div2>

        <div2 n="5 Ad Benedictum XII">

          <opener>
            <salute>AD BENEDICTUM XII PONT. ROM. S.</salute>
          </opener>

          <l>Exul inops horrensque habitu despectaque nuper</l>
          <l>Femina, summe patrum, tua sancta ad limina supplex</l>
          <l>Procubuit (tum forte aderam). Comes ulla viarum</l>
          <l>Non erat, heu nil ausa fides! et tristis amicos</l>
          <l>Abstulerat fortuna suos. Iam iusta precari</l>
          <l>Ceperat et vacuam dederas iam questibus aurem.</l>
          <l>Admirans, presaga hominum natura! videbar</l>
          <l>Matronam michi nosse sacram: namque horrida primo</l>
          <l>Congressu licet et canos incompta vagantes,</l>
          <l>Alma tamen facies multo venerabilis evo</l>
          <l>Plurima servabat sortis monimenta vetuste.</l>
          <l>Nil quoque plebeium, nil vile, sonantia verba</l>
          <l>Argumentum animi; et generoso spiritus ore</l>
          <l>Scintillans. Que summa vie, que causa gemendi,</l>
          <l>Unde ageret sese, nomen, patriamque genusque</l>
          <l>Querere mens fuerat, quod cum sermone latino</l>
          <l>Iunctus erat latius senio iam tritus amictus.</l>
          <l>Ter fuit in foribus, sed ter reverentia vocem</l>
          <l>Continuit: mesto interea sub murmure nomen</l>
          <l>Roma erat, insonuit. Stupui quorsum ve secundis</l>
          <l>Fidendum exemplo didici, quo clarius usquam</l>
          <l>Nulla dies habuit. Nam quamvis cunta rotare</l>
          <l>Regna potens vario soleat fortuna favore,</l>
          <l>Et servos ad sceptra levet, solioque tyrannos</l>
          <l>Precipitet, nichil illa tamen manifestius unquam</l>
          <l>Edidit, ut rerum dominam cognoscere possis,</l>
          <l>Quam dum tot partas bellis tantoque labore</l>
          <l>Romuleas evertit opes, caput abstulit orbi.</l>
          <l>Grecia verborum genetrix laudumque magistra</l>
          <l>Attollat ventosos duces, vatumque fatiget</l>
          <l>Ingenia. Eacides, precone superbus Homero,</l>
          <l>Meonio ex calamo facilem sibi fecerit hastam;</l>
          <l>Amphitrioniadem sacris et thure salutent</l>
          <l>Ad celum ferant Thebe; Lacedemone fratres</l>
          <l>Ledeos nitidis populi favor ingerat astris;</l>
          <l>Impia regna Iovem, pulsum fuga sola parentem</l>
          <l>Nobilitet; sensu Nestor senioque verendus,</l>
          <l>Codrus amans patrie fuerit, gnarusque futuri</l>
          <l>Tyresias; hausto famosus sanguine dive</l>
          <l>Tydides; rapto sit vellere clarus Iason;</l>
          <l>Tigribus invectus rapidis tirsumque coruscans</l>
          <l>Liber ad extremos victor pervenerit Indos;</l>
          <l>Atridas sua fama canat notosque furore</l>
          <l>Aiaces; Ithacumque dolis pelagique bilustri</l>
          <l>Circuitu nomenque vagis erroribus addat.</l>
          <l>Cynigerum morsu illustrem, clarumque loquantur</l>
          <l>Miltiadem Marathone sua, natumque cathenis</l>
          <l>Conspicuum et tanto redimentem busta parenti.</l>
          <l>Sint quoque magnanimi iuvenis laudata sub arctis</l>
          <l>Prandia Thermopylis, torrensque Themistoclis aura</l>
          <l>E salaminiaco surgat sale: blanda sub armis</l>
          <l>Lingua Pisistratum commendet, nuda Periclen:</l>
          <l>Tydea prompta manus, doctum experientia belli</l>
          <l>Longa Philopemenen celebret, ducibusque supremis</l>
          <l>Misceat: Elysios censores clara coronet</l>
          <l>Iustitia: extincti serpentis fabula Cadmum:</l>
          <l>Forma decens Alcibiadem; silvisque diserte</l>
          <l>Thesea tartareis reducem venerentur Athene.</l>
          <l>Adde duces Phrygios, accendant Dardanus ac Tros</l>
          <l>Et Priami cantata domus, placet addere reges</l>
          <l>Assyrios Persasque simul Cyrumque cruore</l>
          <l>Undantem fluxamque Pharon, placet addere siccam</l>
          <l>Barbariem terrasque sequi, qua pendet ad austrum</l>
          <l>Orbis et ignotas latebris convellere gentes.</l>
          <l>Hannibalem male fida suum fratresque patremque</l>
          <l>Insignem bello, atque alium cognomine Martem</l>
          <l>Carthago ter victa iterum transmittat in arma.</l>
          <l>Quid Libie populosque loquar turmasque fugaces</l>
          <l>Occiduumque diem? Calpem totamque revolve</l>
          <l>Hesperiam: furtoque diu raptoque probatus</l>
          <l>Dux placeat bello, vix de tot milibus unus.</l>
          <l>Hinc feror Oceano, qua nobilis insula vivum</l>
          <l>Predicat Arturum: et quicquid sibi fabula mendax</l>
          <l>Persuadet: silvas, fontes mirandaque vulgo</l>
          <l>Prelia et insanos equitum decantat amore</l>
          <l>Gallia, qua magnum Karolum, duodena virorum</l>
          <l>Presidia et regnum tot opimis dotibus auctum</l>
          <l>Ostentat longaque iacet iam fessa quiete.</l>
          <l>Hinc et Germanos populos omnemque sub artho</l>
          <l>Mortis amatorem liceat perquirere: quicquid</l>
          <l>Invenies, ubicumque iacet, Macedumque pererra,</l>
          <l>Finibus et iuvenem horrendum patremque Philippum</l>
          <l>Elice: cuntorum post acta recollige. Certe</l>
          <l>Romanas citra laudes, te iudice, multum</l>
          <l>Subsistent, ni fallat amor. Spectanda triumphis</l>
          <l>Hec olim innumeris mulier, nunc orba verendis</l>
          <l>Coniugibus, gemine exemplum memorabile mundo.</l>
          <l>Fortune, portus miseris scopulusque superbis,</l>
          <l>Ludibriumque eadem cuntis, modo mesta peregit</l>
          <l>Ante pedes sua verba tuos. Memor omnia servas.</l>
          <l>Te tamen illa gravis tum questio forte tenebat:</l>
          <l>Carcere corporeo et mortalibus eruta vinclis</l>
          <l>Quid videat bene nata cohors; cessante serenum</l>
          <l>Nube iubar faciemque Dei, seu cernere pure</l>
          <l>Corpora dum fractis surgent rediviva sepulcris,</l>
          <l>Nec prius incipient. Sed dum vigil omnia librans,</l>
          <l>Singula dum relegens per mille volumina curris,</l>
          <l>Responsi dilata dies accendit amorem,</l>
          <l>Suspenditque hominum mentes dubiasque reliquit.</l>
          <l>En modo tempus adest. Iam questio longa quievit</l>
          <l>Consilio sopita tuo, iam Roma futuri</l>
          <l>Anxia te sponsum repetit, te cunta parentem</l>
          <l>Italia expectat. Succurre precantibus ultro.</l>
          <l>Sic videas toto Christum celebrarier orbe,</l>
          <l>Te magnum pascente gregem: sic sacra deorum</l>
          <l>Et simulacra ruant: sic, te duce, victa fatiscat</l>
          <l>Falsa superstitio et nullas caligine mentes</l>
          <l>Occupet. Alma fides et amor tranquillaque terris</l>
          <l>Pax vigeat, toto cedat pyrata profundo:</l>
          <l>Cedat pestis aquis, cedant contagia celo.</l>
          <l>Sit felix successus agris, sint leta per urbes</l>
          <l>Otia, sit vulgo virtus formosior auro,</l>
          <l>Paupertate magis scelus omne et morte timendum.</l>
          <l>Videris ista senex, postquam laudandaque retro</l>
          <l>Tempora respiciens, tunc sit tibi lenis ad astra</l>
          <l>Transitus. Hic eternus honos, ibi visio summi</l>
          <l>Plena boni, cui suspirat plebs illa fidelis,</l>
          <l>Hierusalem, peregrina exul noctemque diemque,</l>
          <l>Que requies lassis mercesque erit ampla laborum.</l>
        </div2>

        <div2 n="6 Ad Iacobum de Columna">

          <opener>
            <salute>AD IACOBUM DE COLUMNA S.</salute>
          </opener>

          <l>Quid faciam, que vita michi rerumque mearum</l>
          <l>Qui status est, audire petis. Nec vera silebo,</l>
          <l>Nec tibi ficta loquar, michi nam loquor. Absit inanis</l>
          <l>Gloria, nil cupio, contenta est vita paratis.</l>
          <l>Hoc primum placitis mecum concordat egestas</l>
          <l>Aurea federibus, non sordida nec gravis hospes.</l>
          <l>Si libet, exigui fines michi servet agelli</l>
          <l>Angustamque domum, et dulces fortuna libellos;</l>
          <l>Cetera secum habeat; vel, si libet, omnia nullo</l>
          <l>Auferat hinc strepitu, sua sunt. Non rura requiro</l>
          <l>Divitiasque patris, pondus grave celsa petenti,</l>
          <l>Vinclaque dura animi et cuntorum alimenta malorum:</l>
          <l>Cyrreas non tangat opes neu nostra lacessat</l>
          <l>Otia, solicito non ambitiosa paratu.</l>
          <l>Nil usquam invideo, nullum ferventius odi,</l>
          <l>Nullum despicio nisi me; licet hactenus idem</l>
          <l>Despicerem cuntos et me super astra levarem.</l>
          <l>Sic res humane volvuntur. Plurima quid sim</l>
          <l>Iam documenta habeo, nisi me mea somnia fallunt.</l>
          <l>Nam michi quid confert Musarum in fonte parumper</l>
          <l>Lenivisse sitim, si me sitis altera maior</l>
          <l>Urit et eternum subter precordia sevit?</l>
          <l>Quid ve Elicone iuvat recubantem sepe profundo</l>
          <l>Eminus insanos vulgi risisse labores,</l>
          <l>Si labor alter habet, cui merces nulla quies ve?</l>
          <l>Quid facies preclara iuvat, si turbida mens est?</l>
          <l>Multa quidem meritasque deo pro munere laudes</l>
          <l>Pendere non nostre, fateor, fiducia lingue est.</l>
          <l>Sunt que felicem facerent, nisi forte maligna</l>
          <l>Roderet infaustum pectus sua cura perennis.</l>
          <l>Iamque genas spectare tuas pietate madentes</l>
          <l>Hinc videor, longo bene si michi cognitus usu es.</l>
          <l>Sed quia more patris nostra omnia nosse volebas,</l>
          <l>Urget amor calamum, nec fas obstare iubenti,</l>
          <l>Eloquar, et tu consilio fortasse iuvabis,</l>
          <l>Et michi dulce gravi mentem exonerare querela.</l>
          <l>Est michi post animi mulier clarissima tergum,</l>
          <l>Et virtute suis, et sanguine nota vetusto,</l>
          <l>Carminibusque ornata meis auditaque longe.</l>
          <l>Sed redit in frontem et variis terroribus implet</l>
          <l>Insultans, nec adhuc solio cessura videtur.</l>
          <l>Artibus hec nullis, sed simplicitate placendi</l>
          <l>Ceperat olim animum et rare dulcedine forme.</l>
          <l>Iam duo lustra gravem fessa cervice cathenam</l>
          <l>Pertuleram, indignans tantum in mea colla tot annis</l>
          <l>Femineo licuisse iugo. Iam tabe latenti</l>
          <l>Confectus, iamque alter eram, iam fomite molli</l>
          <l>Ignis ad extremas penetraverat usque medullas:</l>
          <l>Optabamque mori vixque arida membra ferebam,</l>
          <l>Libertatis amor miseri dum pectus amantis</l>
          <l>Cepit et adversas cordi suffigere curas,</l>
          <l>Erigor et multa iuga vi convellere nitor.</l>
          <l>Durum opus eventu dominam pepulisse decenni</l>
          <l>Hospitio et fractis hostem tentasse potentem</l>
          <l>Viribus: aggredior tamen et Deus ipse labori</l>
          <l>Affuit, et collum veteri dissolvere nodo</l>
          <l>Prebuit, ac tanto victorem evadere bello.</l>
          <l>Inicit illa manum profugo dum saucia servo.</l>
          <l>Incursatque dolens, oculos dum dulce micantes</l>
          <l>Instruit et facibus tectis et cuspide blanda,</l>
          <l>Heu quotiens cepto dubium procumbere calle</l>
          <l>Compulit! Ergo iterum quid agam? quibus artibus illi</l>
          <l>Occurram? Vincla illa iterum asperiora parabat.</l>
          <l>Diffugio totoque vagus circumferor orbe,</l>
          <l>Adriacas Tuscasque ausus sulcare procellas,</l>
          <l>Ereptumque iugo caput hoc committere cimbe</l>
          <l>Non veritus tremule: quid enim properata noceret</l>
          <l>Mors michi suppliciis victo vitamque peroso?</l>
          <l>Vertor ad occasus et me Pyreneus ab alto</l>
          <l>Vidit in aprico latitantem gramine vertex:</l>
          <l>Vidit et Oceanus, qua sol defessus eundo</l>
          <l>Abluit hesperio fumantes gurgite currus,</l>
          <l>Quaque meduseo duratum lumine montem</l>
          <l>Prospiciens longam celsis de rupibus umbram</l>
          <l>Proicit et Mauros festina nocte recondit.</l>
          <l>Hinc Arthon Boreamque petens et dissona lingue</l>
          <l>Murmura, solus eo, dubias qua turbida terras</l>
          <l>Estibus ambiguis pelagi terit unda britanni:</l>
          <l>Quaque solum glaciale iacens non sentit amici</l>
          <l>Vomeris obsequium, Bromiumque a collibus arcet</l>
          <l>Et Cererem, sterili vix hospita terra mirice.</l>
          <l>Quid michi restabat, nisi solis adusta sequentem,</l>
          <l>Serpentum subiisse domos, immania rura,</l>
          <l>Et procul Ethiopes medio vidisse sub axe</l>
          <l>Nigra per ardentem nudantes terga Leonem,</l>
          <l>Aut ignoratum per tot iam secula Nili</l>
          <l>Quesitum ve caput, quonam telluris opace</l>
          <l>Abdiderit natura sinu? Lentescere fluctus</l>
          <l>Absentis cepere animi, dolor, ire metusque,</l>
          <l>Humida tranquillus mox lumina claudere somnus</l>
          <l>Rarus, et insolita risus splendescere fronte.</l>
          <l>Iam minor occursu, minus imperiosa relicte</l>
          <l>Sensibus in nostris obversabatur imago.</l>
          <l>Heu heu quid referam? Sed cogis. Acerba videbar</l>
          <l>Vulnera et insani stimulos iam tutus amoris</l>
          <l>Temnere, fallebat leviter super aucta cicatrix.</l>
          <l>Et requies insueta mali. Tentoria vello</l>
          <l>Ac certam ad mortem redeo: sic fata premebant</l>
          <l>Impia, sic animum, sic me meus error agebat.</l>
          <l>Vix bene constiteram dilecte finibus urbis,</l>
          <l>Dum subiit vacuum curarum sarcina pectus</l>
          <l>Illa prior: rediere trucis contagia morbi.</l>
          <l>Quid loquar? unde miser lacrimas narrare secundas</l>
          <l>Incipiam? quis credet enim? qua carininis arte</l>
          <l>Expediam, quotiens precibus deposcere mortem</l>
          <l>Me dolor impulerit, quotiens graviora parare,</l>
          <l>Quos michi libertas iterum querenda labores</l>
          <l>Attulerit? Subsistam igitur. Verum ultima tandem</l>
          <l>Postquam cervici ceciderunt vincula nostre,</l>
          <l>Omnis ad arma fuge spes est michi versa, nec unquam</l>
          <l>Navita nocturnum scopulum sic horruit, ut nunc</l>
          <l>Illius et vultus et verba moventia mentem,</l>
          <l>Et caput auricomum, niveique monilia colli,</l>
          <l>Atque agiles humeros oculosque in morte placentes</l>
          <l>Horreo. Nunquid ego admittam, quo tertia demum</l>
          <l>Irato facienda deo sint irrita vota,</l>
          <l>Dimidium ut sacro suspendam limine remum,</l>
          <l>Seu tunice fragmenta ude? Tum cerea nostri</l>
          <l>Corporis effigies trabibus subsidat eburnis,</l>
          <l>Supplicis in morem acclinis? Comitantibus ergo</l>
          <l>His animum curis, dum singula mente revolvo,</l>
          <l>Hoc procul aspexi secreto in littore saxum:</l>
          <l>Naufragiis tutumque meis aptumque putavi,</l>
          <l>Huc modo vela dedi, nunc montibus abditus istis</l>
          <l>Flens mecum enumero transacti temporis annos.</l>
          <l>Insequitur tamen illa iterum et sua iura retentans</l>
          <l>Nunc vigilantis adest oculis, nunc fronte minaci</l>
          <l>Instabilem vano ludit terrore soporem.</l>
          <l>Sepe etiam (mirum dictu) ter limine clauso</l>
          <l>Irrumpit thalamos media sub nocte reposcens</l>
          <l>Mancipium secura suum: michi membra gelari</l>
          <l>Et circumfusus subito concurrere sanguis</l>
          <l>Omnibus ex venis tutandam cordis ad arcem.</l>
          <l>Nec dubium, siquis radiantem forte lucernam</l>
          <l>Ingerat, horrendus quin pallor in ore iacentis</l>
          <l>Emineat, multumque anime nova signa paventis.</l>
          <l>Expergiscor agens lacrimarum territus imbrem,</l>
          <l>Excutiorque thoro, necdum Tithonia sensim</l>
          <l>Candida lucifero coniunx prospectet ab axe</l>
          <l>Operiens, suspecta domus penetralia linquo</l>
          <l>Et montem silvasque peto, circumque retroque</l>
          <l>Collustrans oculis, sique turbare quietum</l>
          <l>Venerat incumbens eadem prevertat euntem.</l>
          <l>Invenient vix verba fidem. Sic salvus ab istis</l>
          <l>Eruar insidiis, ut sepe per avia silve</l>
          <l>Dum solus reor esse magis, virgulta tremendam</l>
          <l>Ipsa representant faciem, truncusque reposte</l>
          <l>Ilicis et liquido visa est emergere fonte,</l>
          <l>Obviaque effulsit sub nubibus, aut per inane</l>
          <l>Aeris, aut duro spirans erumpere saxo</l>
          <l>Credita, suspensum tenuit formidine gressum.</l>
          <l>Hos michi nectit amor laqueos, spes nulla susperstes,</l>
          <l>Ni deus omnipotens tanto me turbine fessum</l>
          <l>Eripiat, manibusque suis de faucibus hostis</l>
          <l>Avulsum hac saltem tutum velit esse latebra.</l>
          <l>Hactenus hec, sed plura cupis. Nunc cetera vite</l>
          <l>Accipe cuntorum breviter distincta dierum.</l>
          <l>Est michi cena levis, cui condimenta famesque</l>
          <l>Et labor, et longi prestant ieiunia solis.</l>
          <l>Villicus est servus, michi sum comes ipse canisque,</l>
          <l>Fidum animal; reliquos locus hic exterruit omnes.</l>
          <l>Unde cupidineis telis armata voluptas</l>
          <l>Exulat atque frequens opulentas incolit urbes.</l>
          <l>Hic mecum exilio reduces, statione reposta,</l>
          <l>Pyerides habitant, rarus superadvenit hospes,</l>
          <l>Nec nisi rara vocent noti miracula fontis.</l>
          <l>Vix mora nostra quidem, licet annua, bis ve semel ve</l>
          <l>Congregat optatos Clausa sub Valle sodales.</l>
          <l>Sic pietas est victa locis, at crebra revisit</l>
          <l>Littera; me longa solum sub nocte loquuntur</l>
          <l>Ante ignem; gelidas me solum estate per umbras;</l>
          <l>Sermo diurnus eis: idem sum fabula pernox.</l>
          <l>Nil coram conferre datum; dumeta nivesque</l>
          <l>Exhorrent nostrasque dapes, iamque, urbe magistra,</l>
          <l>Mollitiem didicere pati. Me dura professum</l>
          <l>Destituere pii comites servique fideles.</l>
          <l>Et siquos attraxit amor, ceu carcere vinctum</l>
          <l>Solantur, fugiuntque citi. Mirantur agrestes</l>
          <l>Spernere delitias ausum, quam pectore metam</l>
          <l>Supremi statuere boni, nec gaudia norunt</l>
          <l>Nostra voluptatemque aliam, comitesque latentes,</l>
          <l>Quos michi de cuntis simul omnia secula terris</l>
          <l>Transmittunt lingua, ingenio, belloque togaque</l>
          <l>Illustres; nec difficiles, quibus angulus unus</l>
          <l>Edibus in modicis satis est; qui nulla recusent</l>
          <l>Imperia, assidueque adsint et tedia nunquam</l>
          <l>Ulla ferant, abeant iussi redeantque vocati.</l>
          <l>Nunc hos, nunc illos percontor, multa vicissim</l>
          <l>Respondent et multa canunt et multa loquuntur.</l>
          <l>Nature secreta alii, pars optima vite</l>
          <l>Consilia et mortis: pars inclita gesta priorum:</l>
          <l>Pars sua, preteritos renovant sermonibus actus.</l>
          <l>Sunt qui festivis pellant fastidia verbis</l>
          <l>Quique iocis risum revehant: sunt omnia ferre</l>
          <l>Qui doceant, optare nichil, cognoscere se se:</l>
          <l>Sunt pacis, sunt militie, sunt arva colendi</l>
          <l>Artifices, strepitusque fori pelagique viarum.</l>
          <l>Deiectum adversis relevant, tumidumque secundis</l>
          <l>Compescunt, rerumque iubent advertere finem,</l>
          <l>Veloces meminisse dies vitamque fugacem.</l>
          <l>Proque tot obsequiis precium ieve: limen apertum</l>
          <l>Convictumque petunt, quibus hostis rara per orbem</l>
          <l>Hospitia et segnes fortuna reliquit amicos.</l>
          <l>Vix usquam admissi trepidant, atque atria ducunt</l>
          <l>Quaslibet interea latebras, dum frigida cedant</l>
          <l>Nubila, pyeria studiorum estate reversa.</l>
          <l>Non lapides calcemque tegant aulea necesse est</l>
          <l>Serica, seu calida fument nidore popine.</l>
          <l>Non cava multifido famulum tonet aula fragore,</l>
          <l>Splendida dum crebris celerant convivia mensis.</l>
          <l>Sobria turba coit proprio contenta, suasque</l>
          <l>Que mecum partitur opes, fessum ve cubili</l>
          <l>Solatur roseo et mensa dignatur egenum</l>
          <l>Atque cibis reficit sacris et nectare dulci.</l>
          <l>Nec solum comes esse domi, sed prompta per omnes</l>
          <l>Ire simul saltus ac prata domestica nymphis,</l>
          <l>Et vulgus querulum atque urbes odisse sonoras.</l>
          <l>Sepe dies totos agimus per devia soli</l>
          <l>Inque manu calamus dextra est, at carta sinistram</l>
          <l>Occupat, et varie complent precordia cure.</l>
          <l>Imus, et ah quotiens ignari in lustra ferarum</l>
          <l>Incidimus, quotiens animum dimovit ab alta</l>
          <l>Cura avis exigua et post se importuna retorsit!</l>
          <l>Tum gravis est, siquis medio se callis opaci</l>
          <l>Offerat, aut siquis submissa voce salutet</l>
          <l>Intentumque aliis maioraque multa parantem.</l>
          <l>Et iuvat ingentis haurire silentia silve.</l>
          <l>Murmur et omne nocet, nisi dum vel rivus arene</l>
          <l>Lucidus insultat, vel dum levis aura papirum</l>
          <l>Verberat et faciles dant carmina pulsa susurros.</l>
          <l>Sepe moram increpuit, serumque in tecta reverti</l>
          <l>Longior admonuit proprii nos corporis umbra,</l>
          <l>Interdumque referre pedem nox ipsa coegit</l>
          <l>Monstravitque viam et vepres signavit acutos</l>
          <l>Hesperus, aut oriens, Phebo pereunte, Diana.</l>
          <l>Sic sumus, hoc agimus, gravior si cura quiescat,</l>
          <l>Felices letoque nimis sub sidere nati.</l>
        </div2>

        <div2 n="7 Panegyricus in funere matris">

          <opener>
            <salute>PANEGYRICUS IN FUNERE MATRIS.</salute>
          </opener>

          <l>Suscipe funereum genetrix sanctissima, cantum</l>
          <l>Atque aures adverte pias, si premia celo</l>
          <l>Digna ferens virtus alios non spernit honores.</l>
          <l>Quid tibi pollicear, nisi quod velut alta tonantis</l>
          <l>Regna tenes Electa dei tam nomine quam re?</l>
          <l>Sic quoque perpetuum dabit hic tibi nomen honestas,</l>
          <l>Musarum celebranda choris pietasque suprema,</l>
          <l>Maiestasque animi primisque incepta sub annis</l>
          <l>Corpore in eximio nullam intermissa per horam</l>
          <l>Tempus ad extremum vite notissima clare</l>
          <l>Cura pudicitie: facie miranda sub illa</l>
          <l>Iam brevis innocue presens tibi vita peracta</l>
          <l>Efficit ut populo maneas narranda futuro;</l>
          <l>Eternum veneranda bonis, michi flendaque semper.</l>
          <l>Nec quia contingerit quicquam tibi triste dolemus,</l>
          <l>Sed quia me fratremque, parens dulcissima, fessos</l>
          <l>Pythagore in bivio et rerum sub turbine linquis.</l>
          <l>Tu tamen instabilem, felix o transfuga, mundum</l>
          <l>Non sine me fugies, nec stabis sola sepulcro.</l>
          <l>Egregiam matrem sequitur fortuna relicte</l>
          <l>Spesque domus et cunta animi solatia nostri.</l>
          <l>Ipse ego iam saxo videor michi pressus eodem.</l>
          <l>Hec modo pauca quidem pectus testantia mestum</l>
          <l>Dicta velim, sed plura alias; tempusque per omne</l>
          <l>Hac tua, fida parens, resonabit gloria lingua,</l>
          <l>Has longum exequias tribuam tibi; postque caduci</l>
          <l>Corporis interitum, quod adhuc viget, optima, sub quo</l>
          <l>Vivis adhuc, genetrix, cum iam compresserit urna</l>
          <l>Hos etiam cineres, nisi me premat immemor etas,</l>
          <l>Vivemus pariter, pariter memorabimus ambo.</l>
          <l>Sin aliter fors dura parat, morsque invida nostram</l>
          <l>Extinctura venit fragili cum corpore famam,</l>
          <l>Tu saltem, tu sola precor post busta superstes</l>
          <l>Vive, nec immerite noceant oblivia Lethes.</l>
          <l>Versiculos tibi nunc totidem, quot prebuit annos</l>
          <l>Vita damus, gemitus et cetera digna tulisti</l>
          <l>Dum stetit ante oculos feretrum miserabile nostros</l>
          <l>Ac licuit gelidis lacrimas infundere membris.</l>
        </div2>

        <div2 n="8 Ad Lelium suum">

          <opener>
            <salute>AD LELIUM SUUM.</salute>
          </opener>

          <l>Contigit exstinctum qui suscitet ortulus ignem</l>
          <l>Dulcia preterite renovans suspiria vite,</l>
          <l>Sive tibi verni qui pingunt gramina flores,</l>
          <l>Sive per estatem mediam, dum summa tenet sol,</l>
          <l>Umbra frequens, sive autumno tibi dulcia poma,</l>
          <l>Sive tibi aprici placeant sub frigore soles,</l>
          <l>Sive magis volucrum dulces per opaca querele,</l>
          <l>Pictaque terga iuvent. Illic regina canentum</l>
          <l>Phebeium Philomena canit, sic parva volucris</l>
          <l>Gutture mellifluo superat; quam sepe per umbram</l>
          <l>Dum sequor, aeria latitantem fronde notavi.</l>
          <l>Mira avis effigies, verum sibi reddere nomen</l>
          <l>Nescio; tu lecta fortassis imagine reddes:</l>
          <l>Nigra caput, sed glauca latus, sub palmite gaudens</l>
          <l>Ludere pampineo, non maior corporis usquam</l>
          <l>Spiritus exigui, et mulcere potentior aures.</l>
          <l>Hec michi dum tepidam assidue sub corde favillam</l>
          <l>Singula concutiunt, incendia nota pavesco.</l>
          <l>Desieram, iam tempus erat, tamen omnia rursum</l>
          <l>Contrahit arma dolens aurataque tela Cupido.</l>
          <l>Vidi ego seu levi tergentem spicula saxo,</l>
          <l>Seu digito attrite tentantem cuspidis iras;</l>
          <l>Vidi ego letiferos tendentem molliter arcus</l>
          <l>Innixumque genu modo cornua curva prementem,</l>
          <l>Et modo vulnificos agitantem pollice nervos.</l>
          <l>Quo fugiam? quid agam, si nec maria alta, nec Alpes,</l>
          <l>Nec longe valuere more? Iam lenior etas</l>
          <l>Incipit et pacem pharetratum poscimus hostem:</l>
          <l>Abnegat ingeminans bellum, mirumque relatu,</l>
          <l>Omnibus ecce locis, atque omnibus improbus horis</l>
          <l>Hostis adest volucer: nec me trepidare negabo</l>
          <l>Ne vetus ille nova rescindat arundine vulnus,</l>
          <l>Tam sibi multa favent. Partes vel sola locorum</l>
          <l>Ipsa facit facies; avium sic cantibus obstat</l>
          <l>Aura loquax, gratoque color sic blandus odori,</l>
          <l>Frondibus herbarum species et floribus herbe,</l>
          <l>Lilia narcisso, violisque rosaria certant.</l>
          <l>Quid loquar aut viridi riparum in gramine molles</l>
          <l>Accubitus teneroque leves in gramine somnos?</l>
          <l>Quid strepitum fugientis aque flexusque sonoros?</l>
          <l>Carmina quid dulcesque modos, quos nocte serena,</l>
          <l>Quos oriente die, vel quos moriente decora</l>
          <l>Concinit angelico trans rivum murmure nympha</l>
          <l>Ethereos motura deos, iaculumque tonanti</l>
          <l>Excussura Iovi, rigidumque adamanta modestis</l>
          <l>Effractura oculis, lesi quibus ampla potestas</l>
          <l>Cordis inest, taciteque faces et conscius ardor,</l>
          <l>Unde iacit flammas, et tinctas igne sagittas</l>
          <l>Ille puer, nostroque levis circumvolat orto.</l>
          <l>Hec memini et meminisse iuvat, scit cetera nutrix.</l>
        </div2>

        <div2 n="9 Ad Amicum">

          <opener>
            <salute>AD AMICUM S.</salute>
          </opener>

          <l>Quisquis es, indignam vatum cui flere ruinam</l>
          <l>Exiliumque vacat, profugas qui carmine sistis</l>
          <l>Pyerides equasque gravem sermone dolorem,</l>
          <l>Gratus es haud dubie; messem nam dives opimam</l>
          <l>Cyrrea de valle refers, sterilemque dolendi</l>
          <l>Cernere tibi est causa, sacrumque arescere fontem,</l>
          <l>Qui puerum dulci sitientem proluit haustu.</l>
          <l>At me quid mestis iuvat exagitare querelis?</l>
          <l>Auxilii spes nulla mei. Vis siqua fuisset</l>
          <l>Ingenii, cecidit vulgo calcata furenti,</l>
          <l>Si petis hunc gemitus comitem, fortuna quod optas</l>
          <l>Obtulit; afflictis si me succurrere Musis,</l>
          <l>Abstulit arma dolor murmurque reliquit inane.</l>
          <l>Iamque, ignote, vale; res prorsus mira relatu</l>
          <l>Diligo, nescio quem, sed honesta silentia signant</l>
          <l>Quantus is est, almum qui dat sine nomine carmen.</l>
        </div2>

        <div2 n="10 Ad Iohannem de Columna">

          <opener>
            <salute>AD IOHANNEM DE COLUMNA.</salute>
          </opener>

          <l>Heu quid agam? Domus ampla Iovis concussa tremiscit,</l>
          <l>Cardine mota suo ruit alti ianua celi,</l>
          <l>Terribili clamore sonans. Sub nube propinqua</l>
          <l>Fulmina fulminibus concurrere dura trisulcis</l>
          <l>Visa, levem media fregerunt nocte quietem.</l>
          <l>Ignibus alternis polus exardescit uterque:</l>
          <l>Nubila rupta tonant luxque impia territat orbem,</l>
          <l>Exanimatque hominum mentes et corda ferarum.</l>
          <l>Iupiter australi vibrat metuendus ab arce</l>
          <l>Spicula dira manu, flammas vomit ore minasque:</l>
          <l>Omnia nimboso fugientia sidera velo</l>
          <l>Obduxere oculos, ne publica fata viderent</l>
          <l>Confusum chaos ante diem referentia mundo.</l>
          <l>Iam Venus ante alias toto pulcerrima cetu</l>
          <l>Effugit, indignans contraria cunta benignis</l>
          <l>Moribus ire suis. Stimulis non actus amoris,</l>
          <l>Ut solet, insequitur profugam Mars tristis amicam,</l>
          <l>Arma suis graviora timens. Talaria nunquam</l>
          <l>Ocius implicuit Cillenius aurea plantis</l>
          <l>Imperio cari totiens repetenda parentis.</l>
          <l>Athlantis domus omnis abest, nec cernitur usquam</l>
          <l>Turba puellarum, quarum latet ultima semper,</l>
          <l>Nunc omnes fugere simul. Perit obrutus umbra</l>
          <l>Lacteus innumeris redimitus circulus astris.</l>
          <l>Prescius at cladis lugensque sub equora Titan</l>
          <l>Ante abiit quam seva diem corrumperet almum</l>
          <l>Tempestas, iuvenem linquens post terga sororem.</l>
          <l>Precipiti tamen illa gradu conterrita cessit,</l>
          <l>Nec longas sine fratre moras dedit innuba nocti.</l>
          <l>Gnosia deserte prorsus laniata puelle</l>
          <l>Serta iacent, geminamque ingens distentus ad Arthon</l>
          <l>Condit in Oceano squamosa volumina Serpens.</l>
          <l>Occidit Arthophylax, invitus plaustra reliquit,</l>
          <l>Et fugit in latebras post sidera cunta Bootes.</l>
          <l>Solus ab imbrifera pallens regione per umbras</l>
          <l>Despicit obliquo Saturnus lumine terras</l>
          <l>Nempe gravis senio, madido discinctus amictu,</l>
          <l>Canaque ceruleo substringens tempora nimbo.</l>
          <l>Tardus ad omne bonum, diros festinat ad actus</l>
          <l>Et stupor unus habet, quibus is circumdatus alis</l>
          <l>Hesterno cum forte die longinqua teneret</l>
          <l>Immensos celi tractus enaverit, unde</l>
          <l>Tam subito damnosus ei sit Aquarius hospes:</l>
          <l>Ipse, reluctanti similis, nec cedere vento,</l>
          <l>Certus adhuc cuiquam nec vim potis incitus aer</l>
          <l>Tantam ferre, tremit, quoniam rex ille sicano</l>
          <l>Laxat in arma ferox reserato carcere fratres,</l>
          <l>Incutit et calcar rabidis et frena remittit.</l>
          <l>Nunc iubet ut terras quatiant celumque ruina</l>
          <l>Involvant pluviasque ferant, ut floribus arva</l>
          <l>Depopulent agitentque vagos ad litora pisces,</l>
          <l>Et scopulis miseros properent impingere nautas.</l>
          <l>His etiam adiungens, ut in ethere protinus alto</l>
          <l>Confligant inter sese fraternaque bella</l>
          <l>Adiciant vario lassatis turbine rebus,</l>
          <l>Irritatque animos monitis atque asperat iras.</l>
          <l>Vectes deinde manu lacerat limenque sonorum</l>
          <l>Pandit et ingeminat stimulos. Mora nulla: furentes</l>
          <l>Inde cathervatim prorumpunt iussaque complent.</l>
          <l>Hos horret natura parens, et tristis habenas</l>
          <l>Deserit, archanos repetens lacrimosa recessus.</l>
          <l>Terra pavet spectatque graves peritura tumultus,</l>
          <l>De Iove questa suo. Iamiam cessura procellis</l>
          <l>Nutat et aerios humero deponere montes</l>
          <l>Cogitat ac medio victum caput abdere centro.</l>
          <l>Dum loquor, immodicis per inania fluctibus imbres</l>
          <l>Precipitant: nunc tecta sonant et grandine crebra</l>
          <l>Circum pampinee Bromio cecidere corone,</l>
          <l>Silvarum cadit omne decus: torrentibus atris</l>
          <l>Antra gemunt, saxisque immixta regurgitat unda,</l>
          <l>Fluminis insolita turpans caligine vultus.</l>
          <l>Virgineus nymphis abiit decor ille repente,</l>
          <l>Quem laudare soles, mirator maxime pulcri.</l>
          <l>Diluvium redit antiquum: stupefactum arator,</l>
          <l>Quem modo sulcabat, pedibus contingere campum</l>
          <l>Non valet ac pelago trepidantia brachia iactat.</l>
          <l>Iamque beves et aratra videt culmenque revulsum</l>
          <l>Spesque suas omnes parili sub sorte natantes,</l>
          <l>Et queritur falsum veteres cecinisse prophetas,</l>
          <l>Adventare diem, que flammis perderet orbem,</l>
          <l>Supremam impositura manum, lusumque putat se.</l>
          <l>Flent passim attonite matres et ad ubera parvos</l>
          <l>Stringunt, infelix oritur per menia luctus.</l>
          <l>Pauperis hinc vulgi strepitus sua damna gementis</l>
          <l>Auditur: picta tremulum canit inde sacerdos</l>
          <l>Multa vovens tunica, ceu nubibus imperet illa,</l>
          <l>Eraque nodoso certatim rauca fatigat</l>
          <l>Fune trahens. Nec plura metu: namque infima fesse</l>
          <l>Fundamenta domus tremuerunt atque superne</l>
          <l>Irrumpunt memores querulo cum murmure nymphe</l>
          <l>Ulciscique parant, quam nuper fecimus illis</l>
          <l>Offensam, et nostro iam nos pepulere cubili.</l>
          <l>Iam digitis calamum tremor excutit atque tabellas;</l>
          <l>Aut ego fallor enim et falsa formidine turbor,</l>
          <l>Aut modo (namque oculis inimici fulguris ignes</l>
          <l>Dant aditum), nemora invertens atque obvia queque</l>
          <l>Parva revulsurum lapidosum menia flumen</l>
          <l>Vertice contigui montis descendit ab omni.</l>
          <l>Interea fragilis nunc nunc in culmina tecti,</l>
          <l>Aut totum simul, aut cecidit pars maxima celi:</l>
          <l>Et trabibus iam nulla fides, manifestaque mortis</l>
          <l>Undique terrificant propioraque signa patescunt.</l>
          <l>Ipsa quoque in tanto mens consternata periclo</l>
          <l>Exigit ut sileam. Sed tu modo, siqua salutis</l>
          <l>Est via, pande tuo, dubiisque in tempore fatis</l>
          <l>Presidium michi semper ades. Si carmine forsan</l>
          <l>Flectitur ira Iovis, scriptum michi dirige carmen.</l>
          <l>Si valet Eoo lectos habuisse lapillos</l>
          <l>Littore, et hos adhibe digito miseratus inermi:</l>
          <l>Sin magis herba iuvat, notas pia pergat ad herbas</l>
          <l>Dextra, precor; gelido quacunque occurre pavori,</l>
          <l>Et fer opem misero, qua sim securior olim,</l>
          <l>Si non ista michi mundoque novissima nox est.</l>
          <l>Quodsi consilii nova nunc sententia non stat,</l>
          <l>Antiqua experti cur non redeamus ad arma?</l>
          <l>Tu michi fasciculum iubeas, pater inclite, ferri</l>
          <l>Frondis apollinee, namque istos pulcra per agros</l>
          <l>(Tam longinquus amans hunc non terit ethera curru)</l>
          <l>Laurea nulla viret, cuius iacuisse sub umbra</l>
          <l>Dulce sit, aut gremio caras abscondere frondes,</l>
          <l>Aut ramum tenuisse manu, dum fulminat ingens</l>
          <l>Iupiter, et celo clipeum monstrasse furenti.</l>
        </div2>

        <div2 n="11 Ad Amicum">

          <opener>
            <salute>AD AMICUM S.</salute>
          </opener>

          <l>Hunc, tibi quem tanto repetis pro munere corvum</l>
          <l>Pulsa remittet hiems, cupidis accingitur alis</l>
          <l>Vere novo moturus eas, subitoque volatu</l>
          <l>Dulcia deserti revidebit pignora nidi.</l>
          <l>Nix Alpes licet alta premat, licet ethera nimbi</l>
          <l>Tunc teneant, superabit amor. Tu parce querelis</l>
          <l>Et mestam solare domum: spes ista pudice</l>
          <l>Coniugis extenuet lacrimas minuatque dolorem.</l>
        </div2>

        <div2 n="12 Ad Mastinum Scaligerum">

          <opener>
            <salute>AD MASTINUM SCALIGERUM S.</salute>
          </opener>

          <l>Si libet occidui rumores noscere mundi,</l>
          <l>Accipe quam brevibus qui nunc sunt: cetera namque</l>
          <l>Fatorum sub nube latent, Cum venerit hora</l>
          <l>Collatura duces tantosque in bella paratus</l>
          <l>Permixtura acies campis, tunc ultima rerum,</l>
          <l>Quem fortuna premat, cui stet victoria parti</l>
          <l>Cunta libens calamo peragam. Nunc cepta sequamur.</l>
          <l>Convocat innumeras Germania dura cathervas,</l>
          <l>Dives inexhaustum reseratque Britannia censum,</l>
          <l>Asperat indomitam bello Brabantia gentem,</l>
          <l>Flandria perpetuo sequitur subiecta duello,</l>
          <l>Et que prima petit cepti libamina belli</l>
          <l>Proxima pulvereo strepit omnis Anonia campo.</l>
          <l>Gallia multifido quatitur percussa tumultu,</l>
          <l>Regnaque sanguineo trepidant contermina Marti,</l>
          <l>Et coeunt omni contracto robore reges.</l>
          <l>Fluctuat, ut vario vibratus turbine, pontus,</l>
          <l>Quem gelidus Boreas hinc, atque hinc humidus Auster</l>
          <l>Verberat insultans, hinc classibus horrifer Eurus:</l>
          <l>Iam scopuli, iam saxa fremunt, navalia naute</l>
          <l>Tuta petunt glomerantque fugam delphines ab alto.</l>
          <l>Nec dum finis mali est, sed iam resonantia late</l>
          <l>Littora surgentes feriunt longinqua procelle.</l>
          <l>Haud aliter placidum turbantibus ethera ventis</l>
          <l>Nunc furit occasus. Longe plebs dedita paci</l>
          <l>Et facie rerum insolita et terrore laborat.</l>
          <l>Consurgunt urbes, iuvenes vocat ira senesque:</l>
          <l>Cunta procul rapido fervescunt littora motu.</l>
          <l>Neve morer nimium, conspirat in arma fugacem</l>
          <l>Quicumque Oceanum latiasque interiacer Alpes.</l>
          <l>Finis erit, quem fata dabunt, sed magna parantur.</l>
          <l>Hec utinam nostre veniant momenta salutis,</l>
          <l>Italia, infelix domus, irrequieta laborum,</l>
          <l>Sicut pacifico semper pugnavit in orbe,</l>
          <l>Sic modo, fortuna mundum iactante, quiescat.</l>
        </div2>

        <div2 n="13 Ad Robertum regem">

          <opener>
            <salute>AD ROBERTUM REGEM DE OBITU DYONISII.</salute>
          </opener>

          <l>Flere libet, sed flere vetor, lacrimasque parantem</l>
          <l>Hinc pudor, hinc pietas subeunt, hinc ira dolorque</l>
          <l>Hincque cathervatim veniunt exempla dolorum.</l>
          <l>Talia multa animo, quoniam non gloria, non vis,</l>
          <l>Nec potis est virtus venienti obsistere morti</l>
          <l>Hec michi nota prius, modo sed notissima, tandem</l>
          <l>Iudicio patuere novo. Mors improba quantum est</l>
          <l>Ausa Italis rapuisse virum! Sibi fortior illum</l>
          <l>Fama sed eternum rapuit longumque per evum</l>
          <l>Vivere iussit eum et totum volitare per orbem.</l>
          <l>Ille olim felix, modo felicissimus idem</l>
          <l>Carcere membrorum fugiens tenebrosa reliquit</l>
          <l>Claustra libens, nulla sequidem dulcedine vite</l>
          <l>Tangitur, instabiles quisquis bene computat annos.</l>
          <l>Quod, si quem, fecisse rear; fuit ille profunda</l>
          <l>Mente sacer, cursus nature conscius omnis,</l>
          <l>Et procul humanos solitus prenoscere casus,</l>
          <l>Quo minus ergo rei mentem applicuisse fugaci</l>
          <l>Creditur, hoc facili magis ascendisse volatu</l>
          <l>Ad superos celique domos et regna piorum</l>
          <l>Crediderim. Nichil ergo viro, nichil impia tanto</l>
          <l>Mors nocuit, michi seva dolos, michi flebile damnum</l>
          <l>Intulit, ac mundo et Musis; michi nempe secundum</l>
          <l>Eripuit patrem, quo iam indulgentior alter</l>
          <l>Non superest; mundo veri tulit invida fontem,</l>
          <l>Qui sibi tot nitidos potuisset spargere rivos;</l>
          <l>Abstulit et Musis fulgur radiantis alumni,</l>
          <l>Qualem posteritas alium vix longa videbit.</l>
          <l>Nobilis hunc igitur tanto spoliata decore</l>
          <l>Ausonia, hunc Burgus Sancti gemit ipse Sepulcri</l>
          <l>Cive diu tali longinquis notus in oris.</l>
          <l>Tu quoque (si fas est tam clari principis ora,</l>
          <l>Si maduisse oculos) lacrimas dabis inclita regum</l>
          <l>Progenies, Roberte, pias, quem iure coronant</l>
          <l>Europe Asieque simul duo maxima regna,</l>
          <l>Solamen vite quoniam, rex optime, perdis</l>
          <l>Non mediocre tue. Quis tecum consulet astra</l>
          <l>Fatorum secreta movens, aut ante notabit</l>
          <l>Successus belli dubios, mundique tumultus</l>
          <l>Fortunasque ducum varias? qui lenibus aures</l>
          <l>Mulserit alloquiis? aut te mulcente quis usquam</l>
          <l>Sufficiens aderit testis, cum grandia verbis</l>
          <l>Expones archana poli, triplicemque sub una</l>
          <l>Maiestate Deum, cum partum Virginis alme,</l>
          <l>Cum domitam mortem, reserataque tartara iussu,</l>
          <l>Et que multa soles uni tibi cognita regum?</l>
          <l>At michi precipue et Musis quia flere necesse est,</l>
          <l>Flete simul mecum viduato Elicone sorores,</l>
          <l>Flete sacri nemoris lauri, fle grandis Apollo</l>
          <l>Altisono precone carens. Nunc collis uterque</l>
          <l>Parnasi et rauco strepat arens murmure vallis,</l>
          <l>Castaliique gemant latices desertaque Cyrra</l>
          <l>Hospite tam magno. Resonent ululatibus antra</l>
          <l>Pyeridum que, dum vixit, mulcere solebat</l>
          <l>Dulcibus ille modis. Quis nunc post fata superstes</l>
          <l>Stabit honos merito? Que premia grata sepulto,</l>
          <l>Quid sibi pro tanto reddemus munere dignum?</l>
          <l>Nempe ego nil habeo. Vos carmen reddite vati,</l>
          <l>Pyerides, titulumque breve conscribite saxo:</l>
          <l>Qui fuit Hesperie decus et nova gloria gentis,</l>
          <l>Cultor amicitie fidus, carisque benignus,</l>
          <l>Convictu placidus, vultuque animoque serenus,</l>
          <l>Religione pius, factis habituque modestus,</l>
          <l>Altus et ingenio, facundo splendidus ore,</l>
          <l>Flos vatum, celi scrutator, cognitus astris,</l>
          <l>Rarus apud veteres, nostro rarissimus evo,</l>
          <l>Unicus ex mille iacet hic Dyonisius ille.</l>
        </div2>

        <div2 n="14 Ad se ipsum">

          <opener>
            <salute>AD SE IPSUM.</salute>
          </opener>

          <l>Hei michi quid patior, quo me violenta retorquent</l>
          <l>Fata retro? Video pereuntis tempora mundi</l>
          <l>Precipiti transire fuga, morientia circum</l>
          <l>Agmina conspicio iuvenumque senumque, nec usquam</l>
          <l>Tuta patet statio, non toto portus in urbe</l>
          <l>Panditur, optate non spes patet ulla salutis.</l>
          <l>Funera crebra quidem, quocunque paventia flecto</l>
          <l>Lumina, conturbant aciem: perplexa feretris</l>
          <l>Templa gemunt, passimque simul sine honore cadaver</l>
          <l>nobile plebeiumque iacet. Subit ultima vite</l>
          <l>Hora animum, casusque mei meminisse coactus</l>
          <l>Heu caros abiisse greges, et amica retracto</l>
          <l>Colloquia, et dulces subito vanescere vultus,</l>
          <l>Telluremque sacram assiduis iam deesse sepulcris.</l>
          <l>Hoc gemit Italie populus tot mortibus impar,</l>
          <l>Hoc exhausta viris, defectaque Gallia plorat,</l>
          <l>Hoc alie, quocunque iacent sub sidere, gentes.</l>
          <l>Sive est ira Dei, quod crimina nostra mereri</l>
          <l>Certe ego crediderim, seu sola iniuria celi,</l>
          <l>Natura variante vices, hic pestifer annus</l>
          <l>Humano generi incubuit, flendumque minatur</l>
          <l>Excidium, mortique favet densissimus aer.</l>
          <l>Sevus ab infecto prospectat Iupiter axe:</l>
          <l>Inde pluit morbos et tristia funera terris,</l>
          <l>Staminaque immites properant abrumpere Parce</l>
          <l>Omnia, si possint, pariter, vereorque superne</l>
          <l>Quod cupiunt ne posse detur, tot pallida vulgi</l>
          <l>Ora videns miseri, tot Tartara nigra petentes.</l>
          <l>Hec meditans, fateor, trepido, mortisque propinque</l>
          <l>Auguror insidias, ubinam caput abdere possim,</l>
          <l>Nec mare, nec tellus, nec opacis saxa cavernis</l>
          <l>Ostendunt profugo, quoniam mors omnia vincit.</l>
          <l>Inque parum tutas venit impetuosa latebras.</l>
          <l>Sic, velut in dubiis deprensus nauta procellis,</l>
          <l>Cum ferus ante oculos socias absorbuit alnos</l>
          <l>Neptunus, fragilem qui utero crepuisse carinam</l>
          <l>Sentit et illisos scopulis confligere remos,</l>
          <l>Ac procul horribiles clavum videt ire per undas,</l>
          <l>Hereo consilii incertus, certusque pericli.</l>
          <l>Nec secus, annosas ubi seva incendia furtim</l>
          <l>Corripuere trabes, tabulataque pinguia lambit</l>
          <l>Flamma vorax, surgit subito exanimata tumultu</l>
          <l>Turba domus, pater ante alios ad culmina tecti</l>
          <l>Evolat aspiciens circum, natumque trementem</l>
          <l>Complexus, primum ancipiti subducere pesti</l>
          <l>Cogitat, obiectosque oneratus abire per ignes.</l>
          <l>Sepe ego permetuens, enimamque amplexus inertem,</l>
          <l>Cogito, siqua via est medios auferre per estus,</l>
          <l>Corporeasque unda lacrimarum extinguere flammas,</l>
          <l>Sed retinet mundus, trahit imperiosa voluptas,</l>
          <l>Funestisque ligat nodis violentior usus.</l>
          <l>Ecce ubi sum! Gelida sic me formidine dense</l>
          <l>Texerunt tenebre. Nam qui meminisse putat se</l>
          <l>Mortis et impavido spectasse novissima vultu</l>
          <l>Fallitur aut furit, aut multum sibi conscius audet.</l>
          <l>Sepius ambiguam gravis indignatio mentem</l>
          <l>Digna subit iustusque dolor, mecum intus et extra</l>
          <l>Colluctans; clara vincor ratione, sed illam</l>
          <l>Impetus exuperat, ceptoque resistit honesto.</l>
          <l>Sic teneor, multumque fleo, meque ipso frequenter</l>
          <l>Percontor: Quid, vane, paras? quo pergere tendis?</l>
          <l>Ah miser, aut quonam tantis anfractibus ire</l>
          <l>Posse putas? Moriere quidem. Semper ne quietis</l>
          <l>Spe labor iste iuvat? Sterili quid semen arene</l>
          <l>Committis, quid littus aras? Spes blanda sequentem</l>
          <l>Ludit et in girum volvit. Iam tempora retro</l>
          <l>Candidiora vides, iam sensim tempora cani</l>
          <l>Invadunt: quid lentus agis? Puer inscie, semper</l>
          <l>Crastina pertractans animo, presentia perdes?</l>
          <l>Semper ab incerta pendebis sorte futuri</l>
          <l>Teque tuumque bonum fugiens aliena sequeris?</l>
          <l>Siste, age, siste fugam! Cur non inniteris isti</l>
          <l>Quam datur aspexisse diem: nam postera forsan</l>
          <l>Non tibi clara venit: Facili nigrescere casu,</l>
          <l>Si nescis, mors cunta facit: solet illa venire</l>
          <l>Improvisa equidem. Cur non modo, siqua tibi stat</l>
          <l>Cura tui, quodcunque animus per secula differt,</l>
          <l>Aggrederis? Longos fortassis cautus in annos</l>
          <l>Consilia extendis? Post bustum magna paramus,</l>
          <l>O ceci? Potes, etatis rapidissima nostre</l>
          <l>Curricula expertus, spes hic intexere longas,</l>
          <l>Ventureque aliquid prorsus confidere luci?</l>
          <l>Tunc faciam cum pulvis ero, cum membra cruentus</l>
          <l>Vultur et obsceni laniabunt viscera vermes.</l>
          <l>Nunc potius, nunc tempus erat, dum membra movere</l>
          <l>Dumque animum frenare potes, quando optima rerum</l>
          <l>Libertas et vita manet cessura repente.</l>
          <l>Nonne vides volucri labentia secula cursu?</l>
          <l>Impellunt momenta levem successibus horam:</l>
          <l>Illa diem noctemque fugat, fugientibus illis</l>
          <l>Luna pererrato tenuata revertitur orbe;</l>
          <l>Illa rapit soles et magnos conficit annos.</l>
          <l>Hi senium mortemque ferunt: sic omnia miscens</l>
          <l>Tempus, et instabili transcurrit vita meatu,</l>
          <l>Nec reditura ruit; non, propellentibus undis,</l>
          <l>Ocius ex alto clivosi gurgitis amnes</l>
          <l>In mare precipitant, nervoque tremente sagitta</l>
          <l>Pulsa per oppositas penetrat velocior auras.</l>
          <l>Si meminisse velis, postquam genitricis ab alvo</l>
          <l>Nudus, inops, querulus, miser et miserabilis infans</l>
          <l>Emergens, tremulo vagitus ore dedisti,</l>
          <l>Et labor et lacrime et gemitus et tristia cure</l>
          <l>Pectora torquentes habitarunt corde sub isto,</l>
          <l>Nulla fuit tibi leta dies, qua posset anhelus</l>
          <l>Spiritus innumeris finem posuisse querelis.</l>
          <l>Respirare cupis, sed sors adversa repugnat.</l>
          <l>Quam vereor ne tota tibi sit agenda dieta,</l>
          <l>Ante salutari accubitu quam posse parumper</l>
          <l>Defessum recreare latus contingat eunti!</l>
          <l>Preteriitque tue tibi iam pars magna diei;</l>
          <l>Iam ruit eterne prenuntia vespera noctis:</l>
          <l>Tu longum, senior, curas extendis in evum,</l>
          <l>Tu dormis, moriture, gravis sub mole soporis</l>
          <l>Securusque iaces? Properantem respice solem</l>
          <l>Littus ad occiduum, et male perdita tempora defle</l>
          <l>Dum licet, ac patriam versus vestigia volve,</l>
          <l>Lumen adhuc celo breve dum tibi fulget ab alto.</l>
          <l>Vixisti in pelago nimis irrequietus iniquo,</l>
          <l>In portu morere, et languentia comprime vela,</l>
          <l>Collige disiectos iam tempestate rudentes.</l>
          <l>Talia dum mecum perago, sepe ira laborque</l>
          <l>Exclamare iubent: «Quis me de faucibus hostis</l>
          <l>Eripiat? quis me mortali carcere raptum</l>
          <l>Restituat celo? quis rectum monstret ad astra,</l>
          <l>Inter tot laqueos, tam multa per invia, callem?</l>
          <l>Heu michi, quam longe patriam videor ne videre,</l>
          <l>An video, pacis, ceu monte remotus ab alto.</l>
          <l>Omnia sed circumstant vepribus obsita duris.</l>
          <l>Tartareique canes habitant atque ire parantes</l>
          <l>Predones rapidi infestant, qui signa superni</l>
          <l>Deseruere Ducis quondam, frustraque recordor,</l>
          <l>Heu quotiens! tentasse viam; semperque repulsus</l>
          <l>Hereo suspirans quo non licet ire. Quis ergo</l>
          <l>Succurret misero? Tuto quis tramite ducet,</l>
          <l>Felices ubi sunt anime populusque beatus?</l>
          <l>Et si carne premor, mea me si crimina tardant,</l>
          <l>Quis dabit ut pennas, posita gravitate, columbe</l>
          <l>Induar alta petens, et post dura quiescam?»</l>
          <l>Nunc status hic rerum est michi, sed quem prescia finem</l>
          <l>Fata parent nondum video; spes longa tremorque</l>
          <l>Hactenus assidue nostro de pectore certant.</l>
          <l>At breve tempus erit, quando exitus ipse docebit</l>
          <l>Quis fuerim vere, quam fausto subditus astro,</l>
          <l>Quam celer aut tardus, monstrato calle, viator,</l>
          <l>Qualis ad extremum moribundi corporis hospes.</l>
        </div2>
      </div1>
      <div1>
        <head>II</head>


        <div2 n="1 Ad Iohannem Barilem">

          <opener>
            <salute>AD IOHANNEN BARILEM MILITEM NEAPOLITANUM.</salute>
          </opener>

          <l>Quid mea fata michi toto speciosius evo</l>
          <l>Dulcius aut animo poterant melius ve tulisse</l>
          <l>Quam si forte tuis capiti nova laurea nostra</l>
          <l>Pressa foret manibus? Fateor, tunc alma sororum</l>
          <l>Ex Elicone sacram veniens michi turba choream</l>
          <l>Duxisset, citharam medius sonuisset Apollo,</l>
          <l>Serta gerens, adamata sibi Peneia primum,</l>
          <l>Post longum dilecta michi; spectasset ab astris</l>
          <l>Letus honoratam, placato numine, frondem</l>
          <l>Iupiter, et rapidi possuisset fulminis iram.</l>
          <l>Denique nulla dies fulsisset lumine tanto</l>
          <l>His oculis, cuntos nec fulserat ulla per annos.</l>
          <l>Obstitit heu votis semper michi dura paratum</l>
          <l>Imminuens Fortuna decus tantoque favori</l>
          <l>Invidit: tibi, me propter, tam multa viarum</l>
          <l>Aspera, tot laquei: soli michi nempe tetendit</l>
          <l>Insidias; desiste queri, mea tota querela est.</l>
          <l>Agnosco expertus fraudem moresque malignos,</l>
          <l>Mortale quibus illa ferox intercipit actus,</l>
          <l>Omnia permiscens. Proh, sacra licentia monstri!</l>
          <l>Quin aliam michi tunc eadem Fortuna parabat</l>
          <l>Nequicquam preventa dolum, ne nobilis Ursus</l>
          <l>Scilicet ipse meo presens foret auctor honori.</l>
          <l>Vix tridui spatium restabat, ut omne senatus</l>
          <l>Tempore ius hausto flueret, breviorque potestas,</l>
          <l>Que quondam sine fine fuit. Deus ipse nocenti</l>
          <l>Occurrens direxit iter. Vix fine sub ipso</l>
          <l>Temporis immense perventum ad limina Rome.</l>
          <l>Obvius intranti fueras, comitemque ducemque</l>
          <l>Pollicitus: vetuit quoniam sors, esse nequisti.</l>
          <l>Torqueor et cuntas qui lustret nuntius oras</l>
          <l>Mittitur: ille autem Campanis fessus in arvis</l>
          <l>Teque nec invento rediens spem sustulit omnem.</l>
          <l>Ultima iamque dies aderat nec postera tempus</l>
          <l>Lux dabat, urgebat consumpti terminus anni.</l>
          <l>Me quoque magnanimus Comes accelerare monebat,</l>
          <l>Iam gravidus curis, peperit quas fortibus actis.</l>
          <l>Postmodo, nosti hominem, expedior, subitumque vocati</l>
          <l>Romulei proceres adeunt. Capitolia leto</l>
          <l>Murmure complentur; muros tectumque vetustum</l>
          <l>Congaudere putes. Cecinerunt classica: vulgus</l>
          <l>Agmina certatim glomerat, cupidumque videndi</l>
          <l>Obstrepit. Ipse etiam lacrimas, nisi fallor, amicis,</l>
          <l>Compressis pietate animis, in pectore vidi.</l>
          <l>Ascendo: siluere tube murmurque resedit.</l>
          <l>Una quidem nostri vox primum oblata Maronis</l>
          <l>Principium dedit oranti, nec multa profatus;</l>
          <l>Nam neque mos vatum patitur, nec iura sacrarum</l>
          <l>Pyeridum violasse leve est; de vertice Cyrre</l>
          <l>Avulsas paulum mediis habitare coegi</l>
          <l>Urbibus ac populis. Post facundissimus Ursus</l>
          <l>Subsequitur fando. Tandem hic michi delphica serta</l>
          <l>Imposuit, populo circumplaudente Quiritum.</l>
          <l>Hinc Stephanus, quo feta virum iam tempore nostro</l>
          <l>maiorem non Roma tulit, me laudibus amplis</l>
          <l>Accumulat. Rubor ora michi mentemque premebat,</l>
          <l>Indignum tales onerabant pectus honores</l>
          <l>Mulcebatque simul, siculo nempe omnia regi,</l>
          <l>Nil michi, nam quis ego? Veruntamen illius alto</l>
          <l>Iudicio dignatus eram. Tum regia festo</l>
          <l>Vestis honesta die me circumfusa tegebat</l>
          <l>Et dominum referens et tanti testis amoris,</l>
          <l>Quam, lateri exemptam proprio, regum ille supremus</l>
          <l>Rex dederat gestare suo. Solusque loquentis</l>
          <l>Iste animo ingenium, labiis mulcentia verba</l>
          <l>Sufficiebat honos, coram michi namque videbar</l>
          <l>Eloquii spectare ducem regemque serenum,</l>
          <l>Vellere qui primum se continuisset in illo.</l>
          <l>Impetus hinc, spesque alta nimisque fiduciaque ingens,</l>
          <l>Ceu presens is ferret opem. Descendimus una,</l>
          <l>Omnibus explicitis, atque hinc ad limina Petri</l>
          <l>Pergimus et sacras mea laurea pendet ad aras,</l>
          <l>Primitiis gaudente Deo. Sua numina testor,</l>
          <l>Hec inter tot leta, oculis tu solus, amice,</l>
          <l>Tu deeras, votis quotiens precibusque petitus,</l>
          <l>Menti tamen memorique animo tua dulcis imago</l>
          <l>Certe aderat semperque aderit, nec tempore sedes</l>
          <l>Deseret acceptas, sic illam pectore in alto</l>
          <l>Sculpsit amor, fixamque adeo vetitamque moveri</l>
          <l>Maximus artificum vivoque adamante peregit.</l>
          <l>Hunc verbis (quia iam vereor ne longius equo</l>
          <l>Carmen eat) finem statuo. Tuque optime, regi,</l>
          <l>Dum vacuum invenies curarum, meque fidemque</l>
          <l>Commendare meam placido sermone memento.</l>
          <l>Sum suus ex merito, sibi me meaque omnia soli</l>
          <l>Devovi: ingenium, calamum linguamque manumque</l>
          <l>Et siquid superest aliud. Michi carior ipse</l>
          <l>Sum, postquam dedit esse suum; dominoque superbit</l>
          <l>Mens mea. Nunc autem quoniam sibi reddere maius</l>
          <l>Nil valeo pro tot magnis, sub nomine crescit</l>
          <l>Africa nostra suo; tenuis (nisi gloria sordet)</l>
          <l>Parva quidem, at grandi studio longoque labore</l>
          <l>Invigilanda michi. Iamque ipsa superbior ardet</l>
          <l>Ad sacros properare pedes, noctemque diemque</l>
          <l>Orat iter comitemque vie. Vocat eminus ambos</l>
          <l>Inclita Parthenope, sed adhuc nos Gallia vinclis</l>
          <l>Nostra tenet blandis; tandem tamen ibimus et nos</l>
          <l>Limine suscipies pariter pariterque videbis.</l>
          <l>Vive, vale, nostrique memor lege, dulcis amice,</l>
          <l>Hec calamo properante brevi que scripsimus hora.</l>
        </div2>

        <div2 n="2 Ad Bernardum Ruthensem">

          <opener>
            <salute>AD BERNARDUM RUTHENSEM CARDINALEM S.</salute>
          </opener>

          <l>Audio quod studium sacros tibi nosse poetas</l>
          <l>Ceperit, alme pater. Dulcis labor, ardua cura!</l>
          <l>Gratulor et laudo: quid enim solatia vite</l>
          <l>Plura fatigate, quid ve otia tanta dedisset?</l>
          <l>Haud equidem me fallit amor, scio quanta sub antris</l>
          <l>Aoniis inventa quies mundique procellis</l>
          <l>Iactato quotiens rupes Eliconia portum</l>
          <l>Obtulerit latebrosa michi. Nec nomine vatis</l>
          <l>Glorior archanis tremulum miscere choreis</l>
          <l>Pyeridum Phebique gradum, sed amena videndi</l>
          <l>Me tulit huc pregrandis amor. Tu quantus in altis</l>
          <l>Parnasi potes esse iugis, nisi cepta relinquis!</l>
          <l>Iam tibi serta novem studio certante sorores</l>
          <l>Laurea texentes video, iam vertice rubro</l>
          <l>Frondis honorate viridem pendere coronam,</l>
          <l>Carmine romano graiaque ornante poesi.</l>
          <l>Iam nemus omne tibi reboat, tibi concinit unda</l>
          <l>Cyrreo de fonte cadens, tibi pulcer Apollo</l>
          <l>Corripit auratam citharam pedibusque manuque</l>
          <l>Tellurem nervosque ferit; cantare vicissim</l>
          <l>Ne pudeat, comitemque novum plaudentibus offer,</l>
          <l>Neu te vulgus iners, neu pervulgata retrorsum</l>
          <l>Mendaces mentita ferat te fama poetas.</l>
          <l>Ludimus et vario tegimus speciosa colore,</l>
          <l>Quo vulgus penetrare nequit, iuvat alta profundis</l>
          <l>Occuluisse locis, ne forte iacentia passim</l>
          <l>Vilescant, magno quesitum quippe labore</l>
          <l>Carius inventum est. Imis quod terra cavernis</l>
          <l>Abdiderat, venit in lucem preciosius aurum;</l>
          <l>Dulcius ignoto iacuit que littore iaspis</l>
          <l>In digitos translata micat: sic blandius ether</l>
          <l>Post nebulas pluviamque nitet, sic, nocte fugata,</l>
          <l>Expectatus adest et gratior aspicitur sol.</l>
          <l>Ergo age, propositum, qua fert novus impetus, urge,</l>
          <l>Et studiis incumbe sacris, ubi lucida veri</l>
          <l>Effigies alte latitat, quam spiritus acris</l>
          <l>Eruet ingenii sensim, scissaque parumper</l>
          <l>Nube per obstantes cernet radiare tenebras.</l>
          <l>Hoc iter ingresso, magnum tibi munere parvo</l>
          <l>Auxilium conferre velim: transmittitur ergo</l>
          <l>Servius altiloqui retegens archana Maronis.</l>
          <l>Suscipe tranquillus, nec iam variante senecta</l>
          <l>Lurida permoveat facies vel turpis amictus.</l>
          <l>Frons decet ista senem. Dabit hic tibi semina rerum</l>
          <l>Pauca, sed immensam segetem, si rite colantur,</l>
          <l>Temporibus latura suis. Si parva lucerne</l>
          <l>Flamma valet monstrare viam sub tempore noctis,</l>
          <l>Unda vel exigui rapidam compescere fontis</l>
          <l>Estivo fervore sitim, non vilia forte,</l>
          <l>Non inamena, pater, munuscula nostra putabis.</l>
        </div2>

        <div2 n="3 Ad Bernardum Ruthensem">

          <opener>
            <salute>AD EUNDEM.</salute>
          </opener>

          <l>Terrificas, tam magna moves, teque omnia nosse</l>
          <l>Teste probas calamo; sapienter querere pars est</l>
          <l>Maxima notitie; dubitans agnoscere, certa</l>
          <l>Multa prius dubitata facis. Lux quanta tonantis</l>
          <l>Eloquii tenebras alieno in corde serenat,</l>
          <l>De tenebris conquesta suis! Sed vera fatebor</l>
          <l>Ingenue, non astrigerum me turbida callem</l>
          <l>Permittunt mea fata sequi, non tantus ab alto</l>
          <l>Contigit ingenii vigor, aut hec gratia lingue.</l>
          <l>Adde quod estatis nocet inclementia et ingens</l>
          <l>Menibus anguste fremitus circumtonat urbis,</l>
          <l>Non turbas capiente solo, non murmura celo;</l>
          <l>Tam diversa sonant. Gelidis hunc montibus Arthos,</l>
          <l>Angulus hunc orbis ditissimus Anglia misit,</l>
          <l>Hunc procul Oceanus dedit, hunc Hispania civem:</l>
          <l>Sic populis confusa novis urbs parva redundat,</l>
          <l>Quos simul exigui tulit huc spes improba lucri</l>
          <l>Partibus ex variis, et carcere clausit in uno.</l>
          <l>Hic ego, namque horum vix impatientior alter,</l>
          <l>Indignans stomachansque feror. Piget illa referre</l>
          <l>Que patior, per cunta vagus. Strepit obvia turba:</l>
          <l>Hic gemit, ille canit, ruit hic, levat ille ruentem,</l>
          <l>Hic verbis, hic verberibus furit, ille quadrigas</l>
          <l>Temperat et fedo contristat compita ceno,</l>
          <l>Hac peregrina phalanx, hac pleno calle viator</l>
          <l>Pulverulentus adest; rapidum regit alter habenis</l>
          <l>Cornipedem, quem calce ferit; manet ille cruentus</l>
          <l>Immeritique bovis premit in precordia cultrum.</l>
          <l>Externas terit hic species, atque ere sonanti</l>
          <l>Verberat ille forum et pretoria litibus implet;</l>
          <l>Ille solecismum ingeminans et barbara verba</l>
          <l>Examen subit et trepidat titubatque legendo,</l>
          <l>Et tremulos ciet ore sonos; hic funus amici,</l>
          <l>Coniugis hic tedas sequitur, sonat undique creber</l>
          <l>Malleus artificum solidaque incude laborat.</l>
          <l>Hic stupet in triviis atque importunus oberrat,</l>
          <l>Ille cibum tristi poscit sine fine querela.</l>
          <l>Singula quid memorem? Spes hic michi nulla quietis,</l>
          <l>Curia tot curis lacerat, quocunque revolvor,</l>
          <l>Omnia terribili fervent reboantque tumultu.</l>
          <l>Hic rerum status, egregium michi quando poema</l>
          <l>Sufficiet, quando illustres contexere versus?</l>
          <l>Silva placet Musis, urbs est inimica poetis.</l>
          <l>Hec inter tam multa petis: quid querere restat</l>
          <l>Ni terre pelagique modum, quot in equore verso</l>
          <l>Tritones, quot monstra natent, quot littus harenas,</l>
          <l>Quot freta pisciculos immensi gurgitis unda</l>
          <l>Abscondant, quot silva tegat volucresque ferasque,</l>
          <l>Quot fumi vomat Ethna globos quantasque favillas.</l>
          <l>Hec michi nota parum fateor, nec notius illud,</l>
          <l>Qui status est celo, qua sidera lege moventur.</l>
          <l>Quando ego per cuntos agilis circumferar axes,</l>
          <l>Quis dabit ethereas moriturus ut induar alas,</l>
          <l>Et mundi secreta notem centrumque polosque</l>
          <l>Metiar? Id paucis (prorsus namque ardua res est)</l>
          <l>Milibus ex multis hominum vix contigit uni.</l>
          <l>Invenies aliquos astrorum archana professos</l>
          <l>Metirique ausos celum terrasque fretumque,</l>
          <l>Ignaros quo nostra tamen corpuscula limo</l>
          <l>Subsistant, seu quis clausus sit spiritus umbris.</l>
          <l>Heu furor, heu funesta lues, heu flebilis error</l>
          <l>Omnia malle hominum, quam se, discernere! Sic ne</l>
          <l>Ultima cura sui est, quam par fuit esse priorem?</l>
          <l>Non peregrina quidem, sed me michi noscere tantum</l>
          <l>Iussit Apollinei celebris sententia templi.</l>
          <l>Me ne Ptholomeos Siculique ignota magistri</l>
          <l>Signa parum fausto descripta in pulvere forsan</l>
          <l>Solicitum tractare putas? Non ista relinquit</l>
          <l>Ocia mors festina michi, cui tempora furtim</l>
          <l>Et rapidos auferre dies mea cura suprema est.</l>
          <l>Sed, cogis si forte loqui, scio sidera septem</l>
          <l>Ire retro, eternos celi frenantia cursus.</l>
          <l>Cur totidem potius pulcerrima querere non est</l>
          <l>Lumina, prerapidos anime moderantia motus.</l>
          <l>Principe sole suo, radiis qui temperat orbem</l>
          <l>Atque orientis iter repetit, quo sidere merso</l>
          <l>Pallida nox terras et frigida possidet umbra?</l>
          <l>Fixa quoque in tergum, sensim licet, astra moveri</l>
          <l>Novimus, ac magnum compleri recursibus orbem.</l>
          <l>Nec pudet unius tam parvis finibus anni</l>
          <l>Conclusos agitare animis eterna superbis,</l>
          <l>Immemores quam vita brevis, quam labile tempus?</l>
          <l>An medium sol ipse locum teneat ne secundum</l>
          <l>Ambigitur: medium virtutis temnimus alme.</l>
          <l>Illic Egiptus Chaldeaque discrepat omnis,</l>
          <l>Ista Syracusii ductu senis, illa Platonis</l>
          <l>Nititur auxilio; pudeat disquirere quantum est</l>
          <l>Sol maior tellure; vacat, mens corpore quantum</l>
          <l>Nobilior, meminisse labor: iam fabula vulgi est</l>
          <l>Quid Iovis et nate prospectibus astra benignis</l>
          <l>Quid ve rubens Martis, senis aut glaciale protervi</l>
          <l>Sidus agat. Satius fuerat condiscere quid nos,</l>
          <l>Quid Deus in nobis ageret, quam pigra noceret</l>
          <l>Sarcina membrorum, seu quos violentus Averni</l>
          <l>Tenderet in bivio laqueos, que retia raptor.</l>
          <l>Cynthia fraternis radiis succensa refulget</l>
          <l>Alternatque vices, nec surgit et occidit una,</l>
          <l>Sepe etiam sine luce latet renovataque rursus</l>
          <l>Cornibus emergit tremulis iterumque senescit,</l>
          <l>Mercuriusque, deum interpres, variabile sidus,</l>
          <l>Letus ut est letis, sic tristia tristibus affert.</l>
          <l>Novimus hec omnes: anime illustrator opace</l>
          <l>Qualis, et instabiles motus crebrasque ruinas</l>
          <l>Negligimus, cui res prosint noceant ve secunde,</l>
          <l>Cui mors leta viro, cui sit mestissima rerum.</l>
          <l>Hic michi nunc septem cognata stirpe sorores</l>
          <l>Obicis; has longum propriis sermonibus omnes</l>
          <l>Stringere, tu Senecam, valeat quid quelibet, acrem,</l>
          <l>Consule; sed nosti, nisi quod me carmine temptas.</l>
          <l>Illa novem me virginibus conserta chorea</l>
          <l>Sic curas inter varias et prelia mulcet</l>
          <l>Fortune, ut fatear placidis me plurima Musis</l>
          <l>Debere, ast immensa uni que tramite dextro</l>
          <l>Subvehit ad superos utinamque in tempore sistat.</l>
          <l>Nunc alio, venerande pater, mea carmina flecto:</l>
          <l>Da veniam fandi, licuit sermone soluto</l>
          <l>Quidlibet amplecti, poteras ibi nempe vagari</l>
          <l>Et labor unus erat, sed si iuga prendere dulce est</l>
          <l>Parnasi et viridi substringere tempora lauro,</l>
          <l>Incipe carminibus leges adhibere modumque,</l>
          <l>Sillaba liberior discat pede currere certo,</l>
          <l>Neu pudeat tenui tempus consumere cura.</l>
          <l>Maximus Augustus, domito tribus orbe triumphis,</l>
          <l>Pyerios cantus et amenas miscuit artes:</l>
          <l>Nobilis ille animus, qui mundi frena subacti,</l>
          <l>Quique duces populosque manu regesque tenebat,</l>
          <l>Fortune dominus gemine, viteque necisque,</l>
          <l>Subdidit imperium Musis capuloque rigentes</l>
          <l>Transtulit ad numerum digitos inhiansque notavit</l>
          <l>Quem correpta locum, quem sillaba longa teneret.</l>
          <l>Carmen adhuc superest, quo Cesaris atque poete</l>
          <l>Maiestas studiumque vigent semperque vigebunt.</l>
        </div2>

        <div2 n="4 Ad Bernardum Ruthensem">

          <opener>
            <salute>AD EUNDEM.</salute>
          </opener>

          <l>Obruor immensa rerum sub mole tuarum</l>
          <l>Et fragiles humeros onus importabile frangit,</l>
          <l>Quere pares animos alibi; michi parvus ab astris</l>
          <l>Spiritus atque inopis piger impetus obtigit oris.</l>
          <l>Dii tecum uberius; nam mens tibi conscia celi,</l>
          <l>Vox adamantina est, calamus quoque ferreus omnes</l>
          <l>Promptus ad insultus. Pleno tibi carmina cornu</l>
          <l>Copia suppeditat, versus brevis hora trecentos</l>
          <l>Et septem decies excudit; longa quid ergo</l>
          <l>Quot daret una dies, quot mensis et integer annus?</l>
          <l>Multiplicare labor. Michi paucula carmina Phebi</l>
          <l>Solstitiale iubar sub tarda crepuscula sepe</l>
          <l>Traducunt. Sic tota dies consumitur; atqui</l>
          <l>Posteritatis honos animum et ventura nepotum</l>
          <l>Iudicia exagitant. Liberrima verba tremisco</l>
          <l>Ac vereor iaculis multorum occurrere inermis;</l>
          <l>Non precio, non blanditiis, nec amore, nec ulla</l>
          <l>Arte satis tutus, nisi me spectata futuris</l>
          <l>Scripta tegant, cum iam sparsus cinis iste sepulcro</l>
          <l>Officio spoliata suo cum lingua iacebit.</l>
          <l>Et calami spes omnis erit. Sic insita menti</l>
          <l>Segnitiesque metusque more sunt causa, nec unquam</l>
          <l>Scribere concipio, quin secula cunta paranti</l>
          <l>Occurrant. Tibi forte oculos implesse legentis</l>
          <l>Est satis, atque alio famam tibi calle parasti,</l>
          <l>O felix maiora animo studiisque secutus!</l>
          <l>Ipse obscurus ero, proprio nisi carmine noscar.</l>
          <l>Hinc timor, hinc studium; decies dum scripta relegi</l>
          <l>Hereo contineoque domi prohibensque vagari</l>
          <l>Arceo. Tum licet ingeminans ad limina pulset</l>
          <l>Nuntius ac properet, vacuum dimittere malim,</l>
          <l>Dedecus ille meum quam si ferat. Hunc modo morem</l>
          <l>Posthabui, certus venie. Properata parumper</l>
          <l>Ista michi: tibi sed nimium dilata videntur.</l>
          <l>Scilicet hoc unum disconvenit inter amicos.</l>
          <l>At paucis ne multa meis tua carmina forsan</l>
          <l>Insultent, tua neve meum lux rideat annum,</l>
          <l>Pace bona subsiste, precor. Meminisse decebit</l>
          <l>Colloquium Euripidis quondam atque Alcestidis unum,</l>
          <l>Sed sileo. Subitum vidi stupuique poema:</l>
          <l>Protinus hic Musis, tacito cum murmure dixi,</l>
          <l>Imperat et totum fervens Elicona gubernat;</l>
          <l>Metra dehinc numerans, bis terque quaterque quievi,</l>
          <l>Colle fatigatus medio; mox singula mecum</l>
          <l>Sedulus excutiens sociisque ex more coactis</l>
          <l>Ostentans, unum cuntis mirabile sensi.</l>
          <l>Quot vario tot metra gradu, nec passibus isdem</l>
          <l>Sic coeunt tempusque petunt mea tecta sub unum.</l>
          <l>Nititur hec ternis pedibus, pars illa quaternis,</l>
          <l>Illa decem subnixa volat, pars claudicat uno,</l>
          <l>Et tamen incedunt pariter, veloxque morantem</l>
          <l>Expectat volucremque gravis contingere certat.</l>
          <l>O utinam nostro quondam tam larga Maroni</l>
          <l>Copia dicendi! Nunquam, michi crede, laborem</l>
          <l>Lentus inexpletum seros traxisset in annos.</l>
          <l>Nunc leter doleam ne prius? Natura poetam</l>
          <l>Protulerat, sed iura nocent civilia Musis,</l>
          <l>Distrahiturque animus. Sed enim fragmenta benigni</l>
          <l>Sufficit ingenii studiis conferre latinis.</l>
          <l>Arripe tu calamum dectramque armare potentem</l>
          <l>Iliados famam et preclaram Eneida victor,</l>
          <l>Nec longus vicisse labor, post terga relinques.</l>
          <l>Hactenus hec: quesita tibi tua dives habeto,</l>
          <l>Nescio quid perplexa velint sphyngosaque: nulli</l>
          <l>Edipode solvenda reor, tibi pervia soli.</l>
          <l>Hinc seu mille nos versus seu milia mille</l>
          <l>Fundat inexhausto veniens e pectore flumen,</l>
          <l>Quamvis pulcra quidem, quamvis sint ampla relatu,</l>
          <l>Ni placeant paritate pedum serieque modesta,</l>
          <l>Dulcia ni fuerint animosque actura, silebo.</l>
          <l>Nec numerare velim, numerus tua cura decusque</l>
          <l>Sit licet et celeri placeas tibi nempe Camena.</l>
        </div2>

        <div2 n="5 Ad Clementem VI">

          <opener>
            <salute>AD CLEMENTEM VI ROMANUM PONTIFICEM S.</salute>
          </opener>

          <l>Spes michi longa nimis, pater o sanctissime patrum,</l>
          <l>Obfuit: expectans senui, sponsumque morantem</l>
          <l>Increpitans, revocansque domum; non littera supplex</l>
          <l>Evaluit movisse loco, non ora relicte</l>
          <l>Coniugis aut lacrime, quotiens sibi tristis et amens</l>
          <l>Occurri, gemituque genas madefacta recenti.</l>
          <l>Heu Parthis miseranda prius quam cara marito,</l>
          <l>Qui michi labenti in cineres et sepe roganti</l>
          <l>Auxilium aut sere saltem solatia mortis,</l>
          <l>Nil nisi blanditias tempusque trahentia verba</l>
          <l>Reddidit ac miseram tenui spe pavit amicam.</l>
          <l>Nunc reditum morbus, nunc questio lenta retardat</l>
          <l>Quid videant anime felices, corpora postquam</l>
          <l>Exuerint, nunc perplexas componere leges</l>
          <l>Aut mores formare novos, nunc destinat arces</l>
          <l>Aerias celoque pares attollere turres.</l>
          <l>Interea dum multa parat, dumque ultima semper</l>
          <l>Cura mei, externis nimium dum torpet in oris,</l>
          <l>Tempus abit fugiuntque dies morsque impia tandem</l>
          <l>Abstulit eterna prefixum lege tributum.</l>
          <l>Sic vidue viduata domus tenebrisque tenebre</l>
          <l>Accessere meis. Sed enim miserata superne</l>
          <l>Te pietas divina michi servabat egenti.</l>
          <l>Sepe dolet mens ceca hominum trepidatque gemitque</l>
          <l>Est ubi gaudendum: rumor modo mortis acerbe</l>
          <l>Intulit haud merita subitum pietate dolorem.</l>
          <l>Mox super adveniens misere michi nuntius alter</l>
          <l>Detersit lacrimas, atram deponere vestem</l>
          <l>Iussit et eximio felicem coniuge dixit.</l>
          <l>Obstupui auditis et vix bene credula veri</l>
          <l>Multa sub ambiguo versabam pectore mecum</l>
          <l>Gaudia non capiente animo. Certissima postquam</l>
          <l>Nuntia magnanimi nomen Clementis ad aures</l>
          <l>Fama tulit nostras, timui ne leta repente</l>
          <l>Opprimerent fragilem nimia dulcedine mentem.</l>
          <l>Letior haud caro genetrix fuit obvia nato,</l>
          <l>Quem periisse truci quondam sub Marte putabat:</l>
          <l>Ergo iter arripiens, glacialem transvehor Alpem,</l>
          <l>Letitia minuente viam et mulcente laborem,</l>
          <l>Ante pedes ventura tuos, dulcissime coniunx.</l>
          <l>Alme parens, miserere, precor, nostram ve querelam</l>
          <l>Suscipe, neu viduam, sponse, patiare senectam.</l>
          <l>Non ignara quidem nec rerum nescia veni.</l>
          <l>Est tibi longinque, fateor, telluris origo,</l>
          <l>Est patrie predulce solum; seriesque iuvente</l>
          <l>Est aliis traducta locis. Sunt agmina regum</l>
          <l>Cara nec exiguos tibi Gallia iungit amicos.</l>
          <l>Hec nocitura michi poterunt fortasse videri,</l>
          <l>Sed sponse superabit amor pietasque decusque</l>
          <l>Sedis honorate. Quanquam tibi protinus uni</l>
          <l>Omnia subiaceant, dominum licet ultima norint</l>
          <l>Regna suum, herculeis qua consignata columnis</l>
          <l>Hellespontiaco tellus distinguitur estu:</l>
          <l>Hec tamen est tua prima domus, tua maxima sedes,</l>
          <l>Quam sacri tenuere patres, quam corpore Petrus</l>
          <l>Innocuo, parili quam Clemens nomine pressit.</l>
          <l>Tu, Clemens, qui Petrus eras, hanc cernere sedem</l>
          <l>Nonne voles cupiesque caput contingere mundi?</l>
          <l>Nonne pedis iuvat in solido vestigia saxo</l>
          <l>Fixa salutiferi faciemque agnoscere Christi?</l>
          <l>Vel que femineo servatur condita panno</l>
          <l>Vel populo, que visa olim sub vertice templi</l>
          <l>Emicuit, perstatque minax horrore verendo?</l>
          <l>Quid referam nostre cunabula parva salutis</l>
          <l>Et sacros postes, ubi rerum conditor ingens</l>
          <l>Conticuit, somnos blande suadente Maria,</l>
          <l>Lac quoque vel puero optatum vel virginis alme</l>
          <l>Leve puerperium? puraque ex carne recisam</l>
          <l>Particulam infanti? preciosaque fragmina vestis</l>
          <l>Et custoditos in secula nostra capillos?</l>
          <l>Quid digitum Agnetis? ut nunc quoque fulgidus ornet</l>
          <l>Annulus, imposuit cupida quem mente minister</l>
          <l>Prorsus inardescens, sacroque assenserit illa</l>
          <l>Coniugio ac tali placarit federe flammas?</l>
          <l>Quid Petri trepidantis iter dominique monentis</l>
          <l>Occursu posuisse fugam et rediisse volentem,</l>
          <l>Compresso terrore, senem, cuntisque paratum</l>
          <l>Exequar? Ipse oculis spectacula pulcra videbis.</l>
          <l>Extat opus laterisque tremuit domus arcta caduci</l>
          <l>Est testis pictura rei, cui (maxima quevis</l>
          <l>Causa vocet) celerans impendet sepe viator,</l>
          <l>Nec se ficta quidem, sed vivos cernere vultus</l>
          <l>Colloquiumque audire putans conterritus heret.</l>
          <l>Tristis imago Dei romana palatia versus</l>
          <l>Tendit enim. Contra ille humilis similisque precanti</l>
          <l>Flectitur et pavido gradientem suspicit ore.</l>
          <l>Si mortis secura igitur vestigia flexit</l>
          <l>Ille retro, nec pertimuit tormenta crucemque</l>
          <l>Me repetens, tu quid dubitas, cui dulcia mecum</l>
          <l>Omnia, cui placide patet augustissima vite</l>
          <l>Conditio, et summi tranquillum culmen honoris?</l>
          <l>Quid capita heroum memorem, claramque Iohannis</l>
          <l>Ore cicatricem rigido? duramque levite</l>
          <l>Craticulam et gemino fecundum martire bustum?</l>
          <l>College cessisse locum, quo maximus hospes</l>
          <l>Traditur, immotis ubi nunc amplexibus ambo</l>
          <l>Felices sine fine iacent. Quis cunta Calisti</l>
          <l>Funera dinumeret cumulis surgentia miris?</l>
          <l>Osseus est paries illic, ubi terra cruentis</l>
          <l>Imbribus et sacra distillant tabe caverne.</l>
          <l>Quis ve Vaticano latitantia corpora claustro</l>
          <l>Expediat, que, summe parens, agnoscere coram</l>
          <l>Quid nisi celestis fuerit regionis imago?</l>
          <l>Condita quin etiam supremo menia monte</l>
          <l>Estive nivis inditio, delubraque partu</l>
          <l>Obruta virgineo et fontem torrentis olivi</l>
          <l>Ac Tybridos commixta vadis nova flumina cernes,</l>
          <l>Quasque dedit scatebras Pauli sanctissima cervix</l>
          <l>Dulcis aque: quo Silvester latitarit in antro,</l>
          <l>Que Constantino species oblata deorum</l>
          <l>In somniis, niveo quas idem marmore crustas</l>
          <l>Liquerit infamem monstrato gurgite morbum</l>
          <l>Propellens, ut cepta Deo lis teste quierit;</l>
          <l>Quod Magus infando macularit corpore saxum,</l>
          <l>Fluxerit offenso quisnam de numine sanguis</l>
          <l>Quaque sacer tellure cruor; quis vindice celo</l>
          <l>Sanctorum capitum per maxima menia fures</l>
          <l>Nexibus implicuit foribusque avertit apertis</l>
          <l>Ac trepidos meritam ad mortem circumtulit error.</l>
          <l>Non ego nunc Aron virgam, nec federis arcam</l>
          <l>Nec testamenti veteris mea pignora quot sint</l>
          <l>Quotque novi monimenta sequar. Prius astra serene</l>
          <l>Noctis et Oceani numero stringentur arene.</l>
          <l>Illa libens sileo, que sponso magna minori,</l>
          <l>Que vel prima forent, tam multis clara triumphis</l>
          <l>Limina, tot celebres, domitis regionibus, arcus,</l>
          <l>Insculptosque duces inscriptaque marmore bella:</l>
          <l>Ista nichil motura animum et vulgata relinquo.</l>
          <l>Hos equidem ex multis, reor, admiraberis actus</l>
          <l>Cesareos, ut Tarpeio vestigia colle,</l>
          <l>Fatidice quondam ductu monitisque Sibille,</l>
          <l>Presserit Augustus Cesar, visoque feratur</l>
          <l>Obstupuisse Deo, quid tum nisi talia volvens?</l>
          <l>«Alme puer, decus ethereum, stirps certa Tonantis,</l>
          <l>Ista tibi simul atque tuis urbs inclita semper</l>
          <l>Prestabit sedem, celique vocabitur ara</l>
          <l>Iste locus, surgens matris sub nomine templum.</l>
          <l>Tu dominum rerum carosque habitare nepotes,</l>
          <l>Omnipotens, hac arce iube populosque subesse</l>
          <l>Atque duces validasque urbes regesque superbos».</l>
          <l>In manibus Deus ecce tuis et fata locarunt</l>
          <l>Profuerint ne preces an sparserit irrita ventus</l>
          <l>Tam pia verba ducis; quem tu de pectore nostro</l>
          <l>(Per cuntos, age, celicolas) averte pavorem.</l>
          <l>Nobilis etherei superest natique patrisque</l>
          <l>Ultio terrigenis nato commissa patrique.</l>
          <l>Cuius non animum moveant tam grandia rerum</l>
          <l>Nomina, sub nostras Ierosolima ducta secures,</l>
          <l>Vilis et Ausonia venalis turba sub hasta?</l>
          <l>Nec minus admirans romani frena tenentem</l>
          <l>Principis accipies viduam natique perempti</l>
          <l>Poscere vindictam, simul illum fronte benigna</l>
          <l>Impendere pium misere, dare verba gementi,</l>
          <l>Pollicitis captare moras. «Nempe ipse revertar,</l>
          <l>Lege caput sontis feriam». — Contra acrius illam</l>
          <l>Obniti et cohibere manu: «Spes ista futuri,</l>
          <l>Quid nisi forte redis?» — Meus hec successor. —
            «Honori</l>
          <l>Quid virtus aliena tuo?» — Qua voce coactum</l>
          <l>Sistere prerapidas acies et figere signa,</l>
          <l>Nec prius averti quam iusto colla nocentis</l>
          <l>Supplicio afficeret; lenito pectore tandem</l>
          <l>Femineo, tenuisse viam victricibus astris.</l>
          <l>Quo merito infernis valida prece raptus ab umbris</l>
          <l>Nunc felix celo fruitur. Nec fortius ullo</l>
          <l>Exemplo flectendus eris. Pro coniuge supplex</l>
          <l>Advenio, ne temne preces, neu debita differ</l>
          <l>Tempus in ulterius. Quid quod prius ipsa placebam</l>
          <l>Quam tibi iuncta forem? Pigeat nisi vera fateri</l>
          <l>Et nisi sordet inops, vetus est nisi nupta pudori,</l>
          <l>Congressus optare meos faciemque solebas.</l>
          <l>An verear ne cara minus tibi sim tua, quam dum</l>
          <l>Alterius fueram? Vulgi mos iste prophani,</l>
          <l>Insperata petit cupide, possessa relinquit,</l>
          <l>Et probat et damnat temere, et fastidit et ardet.</l>
          <l>At tibi mens alia est, nunquam vulgaria tanto</l>
          <l>Corda dedit natura viro. Cur publica differs</l>
          <l>Gaudia? Cur cessas? Tibi me, michi redde quietem,</l>
          <l>Italie mundoque decus, finemque malorum.</l>
          <l>Quem si fata vetant absentem prospice saltem</l>
          <l>Et memor esto mei. Nutant ingentia longo</l>
          <l>Templa situ lassisque tremunt iam menibus arces</l>
          <l>Pretenduntque gravem, nullo reparante, ruinam.</l>
          <l>Rara michi veteris superant insignia forme</l>
          <l>Effigiesque antiqua perit. Vix illa putabor,</l>
          <l>Si prope conspiciar: sic me fregere labores</l>
          <l>Assidui longusque dolor viduumque cubile</l>
          <l>Coniugibusque orbata domus. Tot tristibus una</l>
          <l>Maiestas invicta viget, sintque omnia quanquam</l>
          <l>Obruta, supremis inerit per secula saxis.</l>
          <l>Est michi sacra domus gemino fundata Iohanni</l>
          <l>(Heu dolor, heu pietas, heu versus ad arma vetuste</l>
          <l>Religionis honor!) flammis absumpta nefandis.</l>
          <l>Tecta diu neglecta iacent. Succurre nec ultra</l>
          <l>Nix sacrum premat alta solum, pariesque nec imbri</l>
          <l>Nec vento assidue circum quatiente fatiscat.</l>
          <l>Impleat hic factis meritum clementia nomen</l>
          <l>Et tua tangantur nostro precordia damno,</l>
          <l>Quod quondam caput exanimis (miranda relatu,</l>
          <l>Vera tamen memoro) et pallentia contigit ora,</l>
          <l>Quo furibunda die sanctis incendia muris</l>
          <l>Heserunt, tremefacta novo pia turba tumultu</l>
          <l>Et circum sua damna frequens afferre parabat</l>
          <l>Auxilium frustra; namque hinc violentia favillas,</l>
          <l>Hinc fumi per inane globos simul aura ferebat,</l>
          <l>Arcebatque aditu. Iam tum penetralia raptim</l>
          <l>Dum vacuat trepidus, pereant ne cunta, sacerdos,</l>
          <l>Pancratii caput extulerat mediosque per ignes</l>
          <l>Gestabat voti compos, generosa supellex</l>
          <l>Splendidior gemmis, rutilo preciosior auro,</l>
          <l>Sanguineo sudore palam, lacrimisque vicissim</l>
          <l>Largiter interea (monstrum memorabile semper!)</l>
          <l>Manabat, proceresque turbamque exterruit omnem.</l>
          <l>Testis adest populus. Quid spem michi preripit ergo?</l>
          <l>Lumina viva negent lacrimas, quas protulit horrens</l>
          <l>Sinciput, et sicci stillarunt verticis ossa?</l>
          <l>Quin et Achillei et socii domus inclita Nerei</l>
          <l>In titulos erecta tuos? Suprema minatur</l>
          <l>Arcus effigies; sed adhuc specimenque superni</l>
          <l>Quatuor alterno radiant splendore columne:</l>
          <l>Ille etiam suprema tremunt, custode sine ullo,</l>
          <l>Auxiliumque tuum expectant. Miserere nec illam</l>
          <l>Celsior arx memori tulerit de pectore sedem.</l>
          <l>Non etenim nostro quamvis celum omne Tonanti</l>
          <l>Pareat, astrorum quamvis regat ille meatus,</l>
          <l>Neglexit terras ideo, rerum ve minorum</l>
          <l>Cura fugit, meminit sibi que cunabula mundus</l>
          <l>Obtulit infanti, quidnam vaga prebuit unda</l>
          <l>Obsequii, quid terra manens, quid flamma, quid ether.</l>
          <l>Nec tibi iam celique gradus et summa tenenti</l>
          <l>Excidat affectus veteris cognominis, unde</l>
          <l>Vectus es ad superos. Solio Salvator ab alto</l>
          <l>Spectat Aventini disiectum vertice templum,</l>
          <l>Teque parum faustis succurrere menibus orat.</l>
          <l>Infinita sequor. Quot sunt michi templa quot arces,</l>
          <l>Vulnera sunt totidem. Crebris confusa ruinis</l>
          <l>Menia reliquias immense et flebilis urbis</l>
          <l>Ostentant lacrimasque movent spectantibus. His tu</l>
          <l>Affer opem, qui cunta potes; cui debita soli</l>
          <l>Nostra salus, vidue casus miserere malignos.</l>
          <l>Hoc unum post multa precor. Breviore recursu</l>
          <l>Annus eat redeatque sacer, mundoque salubris</l>
          <l>Stet morbis medicina patens, sit proxima culpe</l>
          <l>Spes venie, pelagusque gravi iactante procella,</l>
          <l>Sit prope naufragium portus, ne litora longe</l>
          <l>Dum petimus, miseri mediis moriamur in undis.</l>
          <l>Nam quis ad extreme longissima tempora vite</l>
          <l>Pervenit aut evi centenos conficit annos?</l>
          <l>Non modo tantorum corpuscula nempe dierum</l>
          <l>Prestat iners natura homini. Pretervolat etas,</l>
          <l>Vivimus et morimur oculi trepidantis in ictu.</l>
          <l>Ergo retro metam statuas, que crimina mundi</l>
          <l>Diluat absolvatque reos et vincula frangat,</l>
          <l>Nec nova res petitur, nec scriptis dissona sacris,</l>
          <l>Que tibi nota uni, nisi me tua fama fefellit;</l>
          <l>Certo ego commemini, dum quinquagesimus annus</l>
          <l>Sanctus in orbe fuit, Dominique hec iussa notavi:</l>
          <l>«Sanctificabis eum, qui noxia cunta remittet,</l>
          <l>Et Iubileus erit». Scis quid loquor. Annue tandem</l>
          <l>Quod tua Roma gemens genibusque affusa precatur.</l>
          <l>Nam michi devotas quando omnia regna cathervas</l>
          <l>Transmittent italisque fluent a finibus urbes</l>
          <l>Limina sanctorum cupidamque invisere matrem,</l>
          <l>Tunc dominum licet absentem complexa videbor</l>
          <l>Ipsa meum. Dulces genetrix velut anxia natos,</l>
          <l>Coniuge longinquo, circum sua pectora cernens</l>
          <l>Seque virum spectare putans, complectitur illos,</l>
          <l>Quos videt et presso suspirat conscia voto:</l>
          <l>Sic ego conspiciens, quorum sumus ambo parentes,</l>
          <l>Meque laresque meos solabor prole frequenti,</l>
          <l>Perdita possessis mulcens et tristia letis.</l>
        </div2>

        <div2 n="6 Ad Nicolaum Alfiensem">

          <opener>
            <salute>AD NICHOLAUM ALFIENSEM S.</salute>
          </opener>

          <l>Parthenopea, michi quondam dulcissima, sedes,</l>
          <l>Nunc animo sed amara eadem nimiumque molesta est</l>
          <l>Atque oculis inimica meis, hic nempe solebant</l>
          <l>Cernere magnanimi fulgentia lumina regis,</l>
          <l>Quem modo nequicquam, mors abstulit atra, requirunt.</l>
          <l>Seu feror in thalamos, solio meditorque sedentem,</l>
          <l>Seu, dum templa peto, sacras acclinis ad aras</l>
          <l>In mentem sacer ille redit; seu vertice ab alto</l>
          <l>Qualis erat dum multa loquens mulcentia celum</l>
          <l>Doctorumque animas hominum spectabat in undas;</l>
          <l>Seu graviter viridi ludentem in gramine cerno,</l>
          <l>Ambiguosque simul populorum absolvere nexus</l>
          <l>Et corpus recreare suum; seu sobria festa</l>
          <l>Letaque largiflue memini solemnia mense;</l>
          <l>Seu dum bella parans victricia fervidus arma</l>
          <l>Corripit etatem supra senioque resistens;</l>
          <l>Seu dum forte vagus magne per menia fertur</l>
          <l>Urbis, equo residens niveo, procerumque suorum</l>
          <l>Larga acie cingente latus populoque favente.</l>
          <l>Denique quicquid erat recolens, quocunque revolvor</l>
          <l>Horrorem locus omnis habet, vix alma relicte</l>
          <l>Coniugis ora tuens gemitum ratione repressi.</l>
          <l>Heu quanto spoliata bono, quo fulgure rapto!</l>
          <l>Quas tenebras est visa pati! Vicinia busti</l>
          <l>Sola parit misero domini solamen adempti.</l>
          <l>Hic affusus animo et vario sermone iacentem</l>
          <l>Compellans ex more queror, nichil ille vicissim.</l>
          <l>At michi libertas superest spatiosa gemendi.</l>
          <l>Iam fletu saxum omne madet; si longa manendi</l>
          <l>Fit mora, consumet lacrimis, ut Byblida turpis,</l>
          <l>Sic me iustus amor. Sed tu miserere, fugeque</l>
          <l>Auctor ades, meque his tandem, precor erue penis.</l>
        </div2>

        <div2 n="7 Ad Barbatum Sulmonensem">

          <opener>
            <salute>AD BARBATUM SULMONENSEM S.</salute>
          </opener>

          <l>Iam michi Partenopem, sic rex iubet altus Olimpi,</l>
          <l>Invisam mors seva facit; mea gloria quondam,</l>
          <l>Nunc domus exilii est; miser! hic reperire videbar</l>
          <l>Posse michi requiemque mali gemitusque levamen:</l>
          <l>Addidit heu lacrimis stimulos, alimenta dolori</l>
          <l>Ipse locus. Crucior: mecum quoque fessa laborum</l>
          <l>Flet regio, quoniam cupidis evanuit ingens</l>
          <l>Sol oculis fuscaque diem sub nube reliquit.</l>
          <l>Nunc michi sidereum dolor esta novisse Robertum;</l>
          <l>Aut vultum spectas se polo terrisque verendum,</l>
          <l>Quo subito cariturus eram; nam dulcis amanti</l>
          <l>Frons memori sub corde nitet, nec regia desunt</l>
          <l>Munera, que luctum renovent faciantque perennem.</l>
          <l>Linquere dilectas terras et littus amatum</l>
          <l>Consilii michi summa fuit: regina benigno</l>
          <l>Alligat imperio, sibi me parere sepultus</l>
          <l>Ille iubet, fuerat nostri cui summa potestas.</l>
          <l>Sed dum iussa sequor, noctes cuntando diesque</l>
          <l>Pretereunt, michi tempus iners: non carminis ulla</l>
          <l>Cura sacri, nullo sparsas modulamine Musas</l>
          <l>In girum revocare iuvat. Libet usque vagari</l>
          <l>Menia dum fugiam dominique palatia rapti.</l>
          <l>Te comitem mens egra cupit; non dulcior alter</l>
          <l>Colloquioque graves mulcere potentior aures.</l>
          <l>Et tibi Pyeridum studium, tibi celitus oris</l>
          <l>Spiritus altisoni. Titulus, ne despice, vatis</l>
          <l>Te manet, extremo vertis nisi terga labori,</l>
          <l>Quod vereor minime. Calamum precor ergo parumper</l>
          <l>Pone fatigatum et propera. Neu forsan amicus</l>
          <l>Pes iter ignotum trepidet, dilecta Iyeo</l>
          <l>Littora, queque biceps aperit iuga celsa Vesevus</l>
          <l>Sit satis aspexisse procul, cui flammiger olim</l>
          <l>Fumabat vertex, Sicule velut emulus Ethne,</l>
          <l>Obruit infausta Plinii dum membra favilla.</l>
          <l>Insula nec Capree placeat: nam preripit auster,</l>
          <l>Equora permiscens, aditum; nec longius ire</l>
          <l>Hinc abitus promissa dies tempusque propinquum,</l>
          <l>Hinc domine mandata sinunt. Vicina Maronis</l>
          <l>Busta tui, ac tanti cinerem mens certa poete,</l>
          <l>Siquis adhuc superest longis invictus ab annis,</l>
          <l>Visere et horrifico pertusum tramite montem,</l>
          <l>Barbato monstrante meo, Baiasque tepentes</l>
          <l>Lucrinique situm faciemque informis Averni,</l>
          <l>Unde iter ad Stygias sedes inamenaque torvi</l>
          <l>Sceptra ducis, si vera canant. Michi seva videre</l>
          <l>Ostia sufficiat, neu tristia limina tangam,</l>
          <l>Eminus ostendens digito, quo calle profundas</l>
          <l>Eneas tranavit aquas, comitante Sibilla:</l>
          <l>Cui socium commisit humo nomenque sepulti</l>
          <l>Quis modo collis habet. Veteri michi cognita fama</l>
          <l>Pars etenim, iussu quondam pars altera regis</l>
          <l>Visa quidem propere, quoniam, dum dulcia semper</l>
          <l>Flumina verborum sitiens sequor ipse suorum,</l>
          <l>Defuit incepto spatium. Periisse putabam</l>
          <l>Tempus ab illius facie quodcumque fluebat</l>
          <l>Longius; invidit nostre fortuna quieti</l>
          <l>Preciditque moras; necdum satiatus ab illo</l>
          <l>Distrahor, hinc felix, parvo quod tempore quamquam,</l>
          <l>Haud alio permixta fuit mea sacra voluptas.</l>
          <l>Preterea partem in pelago cupidissimus hausi,</l>
          <l>Multa michi rauco puppis memorante magistro,</l>
          <l>Nil nisi Misenum toto cum littore nosset;</l>
          <l>Pars scriptis credenda fuit. Tu cernere coram</l>
          <l>Cunta dabis rarique diem michi muneris instar</l>
          <l>Solis ad occasum tribues peregrinus ab ortu.</l>
        </div2>

        <div2 n="8 Ad Nicolaum Alfiensem">

          <opener>
            <salute>AD NICHOLAUM ALFIENSEM S.</salute>
          </opener>

          <l>Immemor haud vestri, quamvis me longa viarum</l>
          <l>Tedia per dubios casus nimiosque labores</l>
          <l>Mente fatigatum potius quam corpore tandem</l>
          <l>Reddiderint patrie, pes ut sua presserat arva,</l>
          <l>Dextra labans calamum rapuit; sed magna parantem</l>
          <l>Viribus exiguis, oneri succumbere par est.</l>
          <l>Qui solem lippis oculis tentare putabam,</l>
          <l>Lumine confusus stupui. Tua iussa precesque</l>
          <l>Tangebant; urgebat honos meritumque perempti</l>
          <l>Regis ut assurgens signarem carmine bustum.</l>
          <l>Ingenium tardabat iners, res maxima regem</l>
          <l>Est Siculum laudare satis: stupor ora ligarat</l>
          <l>Cuntantem, pungebat amor: quid multa? Coactus</l>
          <l>Grande opus aggredior paucis perstringere verbis;</l>
          <l>Sed dum celestem mortali carmine famam</l>
          <l>Prosequor, eloquium medio me liquit in actu.</l>
          <l>Si breve, da veniam; quodsi, te iudice, forsan</l>
          <l>Angustum verbosa prement epigrammata marmor,</l>
          <l>Deme supervacuum, me permittente, tuoque</l>
          <l>Temperet arbitrio titulum mensura sepulcri:</l>
          <l>Denique versiculos, quos mens lacrimosa peregit,</l>
          <l>Qualescunque putas, placido, precor, aspice vultu,</l>
          <l>Si tibi carus erat quem mors modo tristis abegit.</l>
          <l>Hic sacra magnanimi requiescunt ossa Roberti,</l>
          <l>Mens celum generosa petit. Nunc gloria regum</l>
          <l>Interiit, nostrique ruit decor unicus evi.</l>
          <l>Militie flos summus erat specimenque vetuste</l>
          <l>Indolis, egregius bello, sed pacis amicus.</l>
          <l>Hoc duce, barbaricum poteras, Ierosolima, collo</l>
          <l>Excussisse iugum; poteras, hoc arma movente,</l>
          <l>Pellere pestiferos, Trinacria serva, tyrannos.</l>
          <l>Rex erat ambabus: mors impia clausit utrique</l>
          <l>Libertatis iter; merito gemis utraque tellus,</l>
          <l>Servitio damnata fero. Nec gratia lingue</l>
          <l>Nec minor ingenii laus hunc quam gloria dextre</l>
          <l>Extulerat; siluit sacre tuba maxima legis.</l>
          <l>Quis superest alius nature conscius usquam,</l>
          <l>Herbarumque potens, nitidi spectator Olimpi?</l>
          <l>Morte sua vidue septem concorditer artes</l>
          <l>Et Muse flevere novem. Dulcedine morum</l>
          <l>Angelicus factisque fuit. Patientia templum</l>
          <l>Pectoris huius habens illo pereunte peribat,</l>
          <l>Omnis in hoc virtus secum iacet orba sepulcro.</l>
          <l>Acceptus fuit ille Deo, venerabilis orbi,</l>
          <l>Transcenditque hominem. Gemitu prohibente maligno,</l>
          <l>Digna nequit calamus tanto preconia regi</l>
          <l>Reddere; sed terras canit hunc sua fama per omnes,</l>
          <l>Eternumque canet nullum tacitura per evum.</l>
        </div2>

        <div2 n="9 Ad Gabrielem Zamoreum">

          <opener>
            <salute>AD GABRIELEM ZAMOREUM PARMENSEM S.</salute>
          </opener>

          <l>Solus eram, dulcisque aberant mea cura sorores</l>
          <l>Castalie, quas morbus iners a limine longe</l>
          <l>Expulerat nostro, patriumque Elicona tenebant.</l>
          <l>Cura animum, scabies dextram importuna vagantem</l>
          <l>Huc illuc versabat agens: lux alma quietem</l>
          <l>Nulla diu dederat, tacite nec tempora noctis</l>
          <l>Absque dolore truci, nec somnus amicior umbris</l>
          <l>Transierat, calamusque piger squalensque papirus</l>
          <l>Pulvereoque obducta situ, et manus egra iacebat.</l>
          <l>At rari stratis aderant veteresque libelli,</l>
          <l>Invisi medicina mali, titulumque secutus</l>
          <l>Illustrem, Ciceronis opus, finesque bonorum</l>
          <l>Attigeram, tanta implicitos caligine rerum,</l>
          <l>Ut, nisi divini qua lux intermicat oris,</l>
          <l>Hanc patriam errorum variis ambagibus illo</l>
          <l>Tempore possessam fatear. Sed latius ista</l>
          <l>Sunt alio tractanda loco, nunc vertitur unde</l>
          <l>Sermo abiit. Sic ergo inhians avidusque notandi</l>
          <l>Quid silva in tanta pugnantia multa loquentum</l>
          <l>Verius, herebam cartis tacitusque manebam,</l>
          <l>Meque ipsum curasque alias oblitus inanes,</l>
          <l>Cum michi visus enim volucres audire Camenas</l>
          <l>Et reducem spectare chorum; dulcedine mira</l>
          <l>Impleor. Ecce autem tua dives epystola blande</l>
          <l>In gremium delapsa meum. Nisi fallimur, inquam,</l>
          <l>Hec fert grande aliquid: reditus sic ille sororum</l>
          <l>Improvisus enim, sic nominis ampla meretur</l>
          <l>Fama tui, nunquamque alias vox consona vulgi.</l>
          <l>Nam facies michi nota parum. Nec aperta fefellit,</l>
          <l>Nec decies perlecta quidem; tamen ora legentis</l>
          <l>Invasit pudibunda rubor testesque vocavi</l>
          <l>Pyerides; michi tam magne preconia fame</l>
          <l>Non optata quidem, nec debita. Sufficit unum</l>
          <l>Parnasi tetigisse latus collisque supremo</l>
          <l>Vertice preclaros procul aspexisse poetas.</l>
          <l>Si tamen asperior ferias fortuna dedisset</l>
          <l>Nec mundus strepuisset iners, fortasse parumper</l>
          <l>Ascensurus eram. Nunc me super astra locantem</l>
          <l>Irridere putem, nisi te tua cognita virtus</l>
          <l>Suspitione levet. Sed in his non immoror ultra.</l>
          <l>Nam laudes damnare suas perversa voluptas</l>
          <l>Esse solet multis, dum quod fugiuntque negantque</l>
          <l>Calle petunt alio. Quoniamque hic pondere parvo</l>
          <l>Pregravat invalidum calamus, crescensque fatigat</l>
          <l>Iam tremulam scriptura manum, stat claudere carmen.</l>
          <l>Prora fretum, facilem puppis iam spectat arenam.</l>
          <l>Fedus amicitie, votis michi nempe petendum,</l>
          <l>Exposcis. Vereor nequid modo fama vetusto</l>
          <l>More loquax mentita tibi, presentia vero</l>
          <l>Neu faveat, noceatque michi. Tamen ecce precanti</l>
          <l>Occurro, cumuloque preces: tu videris ante</l>
          <l>Que cuperes quam parva forent. Contra ipse secunda</l>
          <l>Sorte fruar, cui mille dolos, cui mille rapinas</l>
          <l>Vulnera mille volens tanto pro munere dono.</l>
          <l>Utque animi tibi signa mei manifesta patescant,</l>
          <l>Mittitur errorem que purget epystola, certi</l>
          <l>Nuntia, quam fragili conscendimus alta volatu</l>
          <l>Remque supergrediens quantum spes pectus amici</l>
          <l>Luserit. Hec autem intrepidus iam certus amoris,</l>
          <l>Iudicii iam tutus, ago; nam sera profecto</l>
          <l>Quos semel elegit damnat sententia mores.</l>
          <l>Parcius haud solito, sed dilige certior ergo</l>
          <l>Ut sumus, absimili quamquam secernimur astro.</l>
          <l>Nec factis nec voce pares: diversa sub unum</l>
          <l>Mittit enim duo colla iugum qui maxima parvis</l>
          <l>Equat amor, regem servis, inopemque potenti.</l>
          <l>Hic catulum magno commendat sepe leoni,</l>
          <l>Hic olim Augusto Flaccum dedit atque Maronem,</l>
          <l>Euripidem Archelao, nec barbarus obstitit horror;</l>
          <l>Iussit et ut nostro rudis Ennius ille placeret</l>
          <l>Scipiade, in partem lauri venturus opime,</l>
          <l>Et vite mortisque comes custosque sepulcri.</l>
          <l>Hoc duce, si tantis sim connumerandus, amavit</l>
          <l>Me quoque rex regum, fuerat dum vita, Robertus:</l>
          <l>Et modo magnanimus humilem non despicit iste.</l>
          <l>Denique fideribus ligat hic elementa polosque,</l>
          <l>Herbis conciliat pluvias atque astra lapillis,</l>
          <l>Vallibus hic montes sociat terrasque profundo,</l>
          <l>Hic hominemque Deo et celum connectit Averno.</l>
        </div2>

        <div2 n="10 Ad Zoilum">

          <opener>
            <salute>AD ZOILUM S.</salute>
          </opener>

          <l>Distrahis atque animum curis melioribus aufers</l>
          <l>Et calami pervertis iter. Fueratque tacere</l>
          <l>Cautius; at stimulis residem pungentibus urges:</l>
          <l>Da veniam, si vera loquor, licet aspera dictu,</l>
          <l>Cogor enim. Studiis emitur sequiturque laborem</l>
          <l>Laurea, perrarum decus atque hoc tempore soli</l>
          <l>Speratum optatumque michi. Quis nescit agrestum</l>
          <l>Premia post meritum? Pudet hec dubitate diserto,</l>
          <l>Si dubitas vere; quodsi tentare libebat,</l>
          <l>Certe alio tentandus eram tibi fortius ictu,</l>
          <l>Ut quaterer. Quid enim? Lux ergo novissima forte</l>
          <l>Expectanda fuit iungendaque pompa sepulcri</l>
          <l>Ac pretium studii? Si debita fine laborum</l>
          <l>Laurea, non aliter, non hanc Eneide sacra</l>
          <l>Virgilius meruit, non qui pharsalica Tempe</l>
          <l>Sanguine complevit latio; licet ille, negato</l>
          <l>Calle petens, alia tulerit ratione repulsam.</l>
          <l>Cognita commemoro: quid? quod ceu sponsa decoram</l>
          <l>Arguor hemonia lauro gestasse coronam?</l>
          <l>Florea virginibus, sunt laurea serta poetis</l>
          <l>Cesaribusque simul; parque est ea gloria utrisque;</l>
          <l>Arguor improprie. Sed quid vir providus addit?</l>
          <l>Vidimus ornatum lauro, quem (protinus inquit)</l>
          <l>Non prius audieram. — Velut omnia pulcra relatu</l>
          <l>Audieris. Quam multa michi, licet ampla, tibique</l>
          <l>Non audita putas? Nam quantula portio rerum</l>
          <l>Unius ingenii laus est? Decet alta modeste</l>
          <l>Cernere, seque prius. Sed enim mea carmine nunquam</l>
          <l>Sunt audita tibi? Quid refert? Forsitan illa</l>
          <l>Non tibi (parce precor) cecini: legit illa Robertus</l>
          <l>Concivis meus egregius, quem Iulia nostro</l>
          <l>Tempore Pariseos studiorum tertia nutrix</l>
          <l>Suspicit et toto venerantur ab orbe magistri.</l>
          <l>Tuscus et Eneas legit et Rainaldus in antris</l>
          <l>Altus apollineis, ingens legit illa Iohannes:</l>
          <l>Barbatus legit illa meus, sociique fideles</l>
          <l>Auribus excipiunt cupidis et pectore servant.</l>
          <l>Ut cuntas livor seu sors obstruxerit aures,</l>
          <l>Ipse michi Musisque canam; plausorque pudendus</l>
          <l>Ingenii nec frena mei, nec calcar habebit.</l>
          <l>Cur redit in dubium totiens mea laurea? Nunquid</l>
          <l>Non satis est meruisse semel? Decuit ne per urbes?</l>
          <l>Circumferre nova viridantia tempora fronde,</l>
          <l>Testarique greges hominum, populique favorem</l>
          <l>Infami captare via? Laudarier olim</l>
          <l>A paucis michi propositum: quid inertia vulgi</l>
          <l>Milia contulerint, quid murmura vana theatri?</l>
          <l>Ergo ne trinacrio minor est michi carmine regi</l>
          <l>Gloria, quam turbe passim placuisse furenti?</l>
          <l>Regineque minus Capitolia profuit urbis</l>
          <l>Scandere, quam vacuas studio lustrasse paludes,</l>
          <l>Avia quam nemorum, rudibus quam rura colonis,</l>
          <l>Atque inopes sparsasque casas? incognita vestro</l>
          <l>Carmina nostra foro; quid rustica menia nobis</l>
          <l>Obiciunt? quo iure fremunt? Satis esse putavi</l>
          <l>Terrarum petiise caput. Qui victor in arcem</l>
          <l>Signa tulit, summa securus sede quiescat</l>
          <l>Extremas nisi forte iubes ambire cloacas</l>
          <l>Figentem obscenis victricia postibus arma.</l>
          <l>Noscor ubi placitum, laudat mea carmina Tybris,</l>
          <l>Parthenope studiosa probat, nec terra Nasonis</l>
          <l>Respuit, aut Flacci, nec qui Cicerone superbit</l>
          <l>Cive simul Marioque locus, nec Gallia nostri</l>
          <l>Inscia, nec Rodanus. Quid inepta colonia tantis</l>
          <l>Una nocet titulis, fulvi cui gratia nummi,</l>
          <l>Ventris amor, studiumque gule somnusque quiesque</l>
          <l>Esse solet potior sacre quam cura poesis?</l>
          <l>Mantua Virgilium genuit, Verona Catullum</l>
          <l>Et Plinios nostrosque aliquot servavit in annos.</l>
          <l>Urbs Antenoridum quantos celebrarit alumnos</l>
          <l>Nunc, quoniam numerare labor, quot Cimbria, nuper</l>
          <l>Secula Pergameum viderunt nostra poetam,</l>
          <l>Cui rigidos strinxit laurus paduana capillos,</l>
          <l>Nomine reque bonum; Latiique in finibus orbis,</l>
          <l>Pyerios animos Alpis tulit ora nivose,</l>
          <l>Parma evo collapsa sui monimenta Macrobi</l>
          <l>Ostentat, vetus usque novo me carmine saxum</l>
          <l>Nobilitare iubens, nec eadem degener urbe est</l>
          <l>Cassius. Has inter docta urbs tua sola carebat</l>
          <l>Vate diu proprio, nisi te sibi fata tulissent,</l>
          <l>Purgantem patrias calami splendore tenebras</l>
          <l>Longaque parvificis abolentem oblivia terris.</l>
          <l>Caucaseum romana iugum transcendere fama</l>
          <l>Distulit, Europe iam tunc Asieque tremenda:</l>
          <l>At mea, quod vestre nondum sit cognita plebi,</l>
          <l>Ceu tenebris damnata iacet. Si reddita pridem</l>
          <l>Est ratio, reddenda iterum; nova gloria regum,</l>
          <l>Rex siculus, celo pro me respondet ab alto,</l>
          <l>Qui modo, dum terris habitat, michi muneris auctor</l>
          <l>Maximus insoliti, famam invidiamque reliquit</l>
          <l>Adiciens causam, quod opuscula, iudice tanto,</l>
          <l>Nostra forent tanti. Melius sibi cognita forte</l>
          <l>Quam tibi; nocturnas studiis gravioribus horas</l>
          <l>Surripiebat enim vigilique ingesta lucerne</l>
          <l>Immemor interdum cene somnique legebat,</l>
          <l>Meque, tibi ignotum, tanto dignatus honore est,</l>
          <l>Ut, procerum primis sub regia tecta vocatis,</l>
          <l>Plurima nostrarum caneret preconia laudum.</l>
          <l>vera utinam! quam vera tamen rex viderit ipse.</l>
          <l>Quin etiam magno promunere parva petita est</l>
          <l>Africa nostra sibi. Memini suprema benignus</l>
          <l>Oscula, et heu nunquam fatis iteranda, parabat,</l>
          <l>Cum duo dona pio placidissimus ore poposcit.</l>
          <l>Obstupui: quid enim immenso donare pusillus</l>
          <l>Posse videbatur? sed quid, nisi carmina, vellet</l>
          <l>Largus opum divesque animi et virtutis amator?</l>
          <l>Carmina mansure sedem tribuentia fame,</l>
          <l>Hoc petiit primum: pectus calamumquie pudenter</l>
          <l>Excuso, fragilesque humeros sub pondere tanto.</l>
          <l>Instat ab adverso, dubio lis fine resedit,</l>
          <l>Concessisse sibi ut videar, michi prima negasse</l>
          <l>Proxima dona libens tribuo; cui dignius aule,</l>
          <l>Scipiade, mittendus eras? — At perfida et altis</l>
          <l>Invida principiis illum fortuna repente</l>
          <l>Substulit interea. Nunc, tanquam lumine rapto,</l>
          <l>Nescius in tenebris liber est, quo flectere cursum</l>
          <l>Cogitet, et toto nullum videt equore portum.</l>
          <l>Heu cineres bustumque petet, qui turbine quanquam</l>
          <l>Dilatus vario, multos absumpserit annos.</l>
          <l>Si foret hic vestram tamen mittendus ad urbem,</l>
          <l>Iam satis exornatus erat, michi crede, superque,</l>
          <l>Sed dum multa timet venturaque secula terrent</l>
          <l>Heret adhuc tacitus; cuius si laurea serum</l>
          <l>expectasset iter (quod mens presaga timebat),</l>
          <l>Mortis ab insidiis iam circumventa fuisset.</l>
          <l>Hinc prior ille abiit, cuius post funera nullum</l>
          <l>Examen subiturus eram; nam maxime nondum</l>
          <l>Tu michi notus eras. Fateor mea crimina: tempus</l>
          <l>Anticipasse iuvat, quamvis nec pauca viderem</l>
          <l>Scripta michi iam tum. Laudati carmina Vari</l>
          <l>Nulla meos feriunt oculos, tamen inclita pectus</l>
          <l>Fama ferit. Scriptis ego sum tollendus in altum:</l>
          <l>His sine nullus ero. Nunquid tamen illa probari</l>
          <l>Est opus et vulgo? Titulo caruisse poete,</l>
          <l>Abiecisse graves spoliato vertice ramos</l>
          <l>Maluerim et longis latuisse inglorius annis.</l>
          <l>Hactenus hec. Nova lis oritur; quo tramite vertar?</l>
          <l>Conquerar an taceam? risumque refellere risu</l>
          <l>Sufficiat? risum moveo? Sic vite meretur</l>
          <l>Nostra, quidem, fateor; sed nunquid carmina risum?</l>
          <l>Promeruere etiam lacrimas, que sepe severis</l>
          <l>Extorsere oculis, sic tristia forte volutant</l>
          <l>Nunc mea fata vices, ut qui rorantia vidi</l>
          <l>Inclita romulei, dum proloquor, ora senatus,</l>
          <l>Regis et indomiti frontem pietate remissam</l>
          <l>Ridear ignavo (proh sors malefida!) popello?</l>
          <l>Altera legitime superest michi causa querele.</l>
          <l>Quis modus audendi queve ista licentia fandi?</l>
          <l>Tela fremens Elicone rapis, quibus agmina vatum</l>
          <l>Impetis et nostros in nos accingeris enses,</l>
          <l>Ante alios Flacci, cuius te scripta monere</l>
          <l>Occiput ut scabitur, tenero nec parcitur ungui,</l>
          <l>Vate sacrum decies clam castigante poema,</l>
          <l>Debuerant, rigidamque notis adiungere limam.</l>
          <l>Mendaces vocitare quidem insanosque poetas</l>
          <l>In primis furor est mendaxque insania. Vere</l>
          <l>Vera canunt, aures quanquam fallentia surdas.</l>
          <l>Has etenim sprevisse licet. “Puerilia vatum</l>
          <l>hinc studia appellas?” Puerilis ineptia quorsum</l>
          <l>Impulit errantem calamum? Puerilia Cesar</l>
          <l>Iulius et toto regnans Augustus in orbe</l>
          <l>Tractarunt igitur? Quedam divina poetis</l>
          <l>Vis animi est veloque tegunt pulcerrima rerum</l>
          <l>Ambiguo quod non acies nisi lyncea rumpat,</l>
          <l>Mulceat exterius tamen alliciatque tuentes</l>
          <l>Atque ideo puerisque placent senibusque verendis.</l>
          <l>Insanire licet, fateor; mens concita clarum</l>
          <l>Seque super provecta, canet. Vulgaria oportet</l>
          <l>Linquere sub pedibus; magnum hinc subsistere nullum</l>
          <l>Censuit ingenium, nisi sit dementia mixta,</l>
          <l>iudice qui populo docti cognomen habere</l>
          <l>Cepit et altisonum liquit post terga Platonem</l>
          <l>Dixit idem cuntis: que tanta infamia vatum?</l>
          <l>Quo ruis ulterius? Media nos pellis ab urbe,</l>
          <l>Sed paulum expecto, iam sponte recedimus omnes</l>
          <l>Et nemorum secreta placent turbamque nocentem</l>
          <l>Odimus ac leti campis spatiamur amenis.</l>
          <l>Hinc quia prospexit, cui primum publica cure</l>
          <l>Res fait, adversos populi nos moribus, illum</l>
          <l>Moribus infestum nostris studioque futurum,</l>
          <l>Discrevit populo strepitum, rus vatibus almum</l>
          <l>Solivagis, vacueque bonus dedit otia silve</l>
          <l>liberiusque solum; nam que mixtura perennis,</l>
          <l>Hos stupor attonitos alti caligine veri,</l>
          <l>Hos autem mestos semperque quietis egentes,</l>
          <l>Turbida soliciti tenuissent tedia vulgi.</l>
          <l>Consultum hinc illinc: igitur non urbibus acri</l>
          <l>Pellimur exilio: sequimur meliore volentes.</l>
          <l>Nonne deum primos olim quesisse poetas</l>
          <l>Inquit Aristoteles? Num sanctos celitus aura</l>
          <l>Divina afflatos, et munera rara deorum</l>
          <l>Marcus ait Cicero? Fautorque domesticus omnis</l>
          <l>Exulet, externi causam tueantur honestam.</l>
          <l>At, nostros nisi forte vetes ad rostra venire,</l>
          <l>Vicimus haud dubie. Quis preclarissima bella</l>
          <l>Heroum moresque graves et nomina nosset?</l>
          <l>Quis stimulis animos ageret per mille labores</l>
          <l>Perque altum virtutis iter? Quis tristia vite</l>
          <l>Demeret implicite dulci fastidia cantu?</l>
          <l>Ora forent quasi muta hominum, si spiritus orbi</l>
          <l>Deforet aonius; virtus ignota lateret,</l>
          <l>In se clara licet, studiorumque impetus omnis</l>
          <l>Torperet; lingue nam fundamenta latine</l>
          <l>Nulla forent, quibus egregie stant sedibus artes,</l>
          <l>In quibus omne procul nobis ostenditur evum</l>
          <l>Nostraque venturis longum servabitur etas.</l>
          <l>Hic tamen occurrit Cherilus vel Aquinius aut qui</l>
          <l>Tempus in infami multum posuere libello,</l>
          <l>Scriptorum plebeia cohors. Sed dic michi, queso,</l>
          <l>Quenam turba hominum multos non pascit inertes?</l>
          <l>Rara quidem ingenii bona sunt, semperque fuerunt,</l>
          <l>Semper erunt: paucos altum tenuisse videmus.</l>
          <l>Aspice Virgilium: nunquid pueriliter ille</l>
          <l>Terrarum celique plagas et sidera lustrat?</l>
          <l>Ista palam. Quam multa latent? Quid fratribus atris</l>
          <l>Eolus imperitans, aut quid super addita moles</l>
          <l>Montis, et ipse sedens sublimi vertice rector?</l>
          <l>Quid pius Eneas, socius quid signet Achates?</l>
          <l>Quid Venus ambobus medie velit obvia silve,</l>
          <l>Quo peregrina virum circumdet corpora nimbo,</l>
          <l>Qua nubem sub nube tegat? Quid cantet Yopas?</l>
          <l>Quid Bythias magno patere bibat impiger haustu?</l>
          <l>Quid vehat asper equus, misereque incende noctis</l>
          <l>Insultansque Sinon, genetrixque affixa furenti</l>
          <l>Inter tela duci, mox ut digressa per umbras,</l>
          <l>Apparere deos infestaque numina Troie.</l>
          <l>Quo feror? Hic nullum invenies sine tegmine versum.</l>
          <l>Pretereo reliquos. Quid Flaccus Horatius ardens</l>
          <l>An levam dextram ne viam monstrare videtur</l>
          <l>Et magnum formare virum? Sed nostra relinquo.</l>
          <l>Orpheus, Amphion vel natus Apolline Linus</l>
          <l>Atque parens Museus et quos mirata deorum</l>
          <l>Grecia subscripsit statuis pueriliter evum</l>
          <l>Tam longum peperere sibi? Quid protinus alto est</l>
          <l>Altius Euripide, magno quid maius Homero?</l>
          <l>Que loca, quos portus, gemini que litora ponti,</l>
          <l>Que freta, quas classes, que prelia quos ve ferarum,</l>
          <l>Quos hominum motus oculis, quibus ipse carebat,</l>
          <l>Non subiecit enim? Mores populique ducumque</l>
          <l>Pinxit et e numero plebis secrevit Ulixem,</l>
          <l>Quem michi non vana circumtulit arte, Caribdim</l>
          <l>Scilleosque canes ut sperneret, atque Cyclopem</l>
          <l>Syrenumque modos et amantis pocula Circes.</l>
          <l>Quid moror in verbis? Sacri nec dogma Platonis</l>
          <l>Nec Socrates aliud, titulum nec nacta sophie</l>
          <l>Cetere turba docet, quam quod cantare solemus.</l>
          <l>Dicet ad hec aliquis: «Cur per iuga celsa fatiger?</l>
          <l>Huc via fert humilis». «Mens delectata laborem</l>
          <l>Spernit, ad hec brevitas memorem succinta relinquit,</l>
          <l>Et dulces iterare sonos iuvat usque legendo».</l>
          <l>Certus abhinc venie, pueros vocitare memento,</l>
          <l>O famose senex, atque inclinare caveto</l>
          <l>celeste ingenium, et vatum vestigia vita,</l>
          <l>Insanum genus hoc hominum. Piget illa deinceps</l>
          <l>Vana sequi, vilis nobis ut pascitur hircus,</l>
          <l>Nescio cui merces ea sufficit; est michi fame</l>
          <l>Immortalis honos et gloria meta laborum.</l>
          <l>Corniger at quantum tegat hic sub pellibus hircus</l>
          <l>Quot nescire putas? Soccos bonus atque cothurnos</l>
          <l>Premia Musarum tandem statuisse videris;</l>
          <l>Falleris, est habitus quem secula nostra licenter</l>
          <l>Postposuisse vides, postquam deferbuit ardor</l>
          <l>Pyerius cessitque retro. Quo nomine signer</l>
          <l>Respondere iubes? An ne ad pretoria ventum est?</l>
          <l>Iure agitur mecum consignatisque tabellis?</l>
          <l>Qui sim, quem ve sequar callem, stilus ipse, tacente</l>
          <l>Me, loquitur. Num plura iubes? Sed epystola finem</l>
          <l>Longa petit. Dabitur; quam si sonuisse putabis</l>
          <l>Altius, excuser, parcant aures oculique.</l>
          <l>Gloria nulla etenim verbis optata superbis,</l>
          <l>Nulla petita michi. Tua me violentia adegit,</l>
          <l>Nec loquor, ut lesi vindex Eliconis (an ille</l>
          <l>Hoc eget auxilio tantisque armatus alumnis?),</l>
          <l>Precipue quia, quo secum pugnare parasti,</l>
          <l>Plumbeus est gladius, facilique retunditur ictu:</l>
          <l>Nec velut assertor proprii cognominis arma</l>
          <l>Musarum pro parte tuli, sed turpiter illas</l>
          <l>Maiestate sua sacro spoliarer ausu,</l>
          <l>Quis tacitus perferre queat? Que perlegis autem</l>
          <l>Non tibi dicta putes, sed qui te bella movere</l>
          <l>Compulit. Agnosco ingenium Musisque sacratum</l>
          <l>Pectus, at externe resonant convitia lingue</l>
          <l>In scriptis, dilecte, tuis. Illumque profecto,</l>
          <l>Quisquis erat, mordax (nunquam tibi cognita pestis)</l>
          <l>Invidia urebat. Sic nobilis Africa surgat,</l>
          <l>Sic michi virgineus clause penetralia Cyrre</l>
          <l>Rite chorus reseret faveatque supernus Apollo.</l>
          <l>Tu tamen hoc illi nostris, carissime, verbis</l>
          <l>Dic, precor ut, quotiens alieno invidit honori,</l>
          <l>invideat studiis pulcro invideatque labori.</l>
        </div2>

        <div2 n="11 Ad Luchinum Vicecomitem">

          <opener>
            <salute>AD LUCHINUM VICECOMITEM S.</salute>
          </opener>

          <l>Argolicas si fama volans vulgata per urbes</l>
          <l>Arboris Ausonie quondam, dum splenduit etas</l>
          <l>Aurea, Saturno terris regnante, fuisset:</l>
          <l>Ut reor, Euristeus nunquam tot ferre labores</l>
          <l>Cogeret Alcidem, sua ditia poma draconi</l>
          <l>Ortulus Hesperidum male custoditus haberet:</l>
          <l>Hoc potius mandaret opus, nec vinceret aurum</l>
          <l>Nativi dulcoris opes. Felicius omni</l>
          <l>Es, Latium, tellure, quidem prefertilis ora</l>
          <l>Italie, quam fulva ceres viridisque Minerva,</l>
          <l>Purpureus quam Bachus amat. Tu frondea capris,</l>
          <l>Florea mellificis apibus, pecorique vicissim</l>
          <l>Pascua et irriguis late pulcerrima pratis.</l>
          <l>Tu redolens ortis, variis scatebrosa metallis,</l>
          <l>Arboribusque virens, silvis umbrosa vetustis,</l>
          <l>Alitibusque ferisque frequens, venatibus apta,</l>
          <l>Aucupioque placens, lacubus piscosa profundis,</l>
          <l>Fluminibus distincta vagis et portubus omne</l>
          <l>tuta latus duplicique sedens circumflua ponto,</l>
          <l>Mirificis insignis aquis, et aprica recurvis</l>
          <l>Vallibus, assurgensque iugis estate nivosis,</l>
          <l>Perque hiemes medias ad littora vere benigno</l>
          <l>Temperieque fruens, celo tranquilla sereno,</l>
          <l>Semper odoriferis nebulas purgantibus auris</l>
          <l>Urbibus ampla tuis atque arcibus alta tremendis,</l>
          <l>Consilioque vigens populisque invicta superbis,</l>
          <l>Et terra pelagoque potens, ac rite supremum</l>
          <l>Imperium testata situ, ceu calcibus orbem</l>
          <l>Concutias, stimulique loco pretendis Ydruntem,</l>
          <l>Brundusiumque biceps arthois obicis undis:</l>
          <l>At matutini qua prospicis ostia Phebi,</l>
          <l>Flexa Crotona tegit, graiumque a stirpe Tarentum</l>
          <l>Planta pedis; Regium zephiros a pollice frangit,</l>
          <l>Neapolis sure medium femur occupat altum</l>
          <l>Ianua, et extantes Tirreno in flumine Pise.</l>
          <l>Urbs Venetum diversa tenet veterisque Ravenne</l>
          <l>Menia et Ariminum terrarum terminus olim,</l>
          <l>Ac salis adriaci rabiem que despicit Anchon.</l>
          <l>Quid Mediolanum, medias quod grande medullas</l>
          <l>Robur alit, Patavumque potens fortemque Veronam?</l>
          <l>Quid modo te memorem, studiosa Bononia? vel quid</l>
          <l>Te, genetrix mea cara, loquar, Florentia, quondam,</l>
          <l>Squalida nunc populique manu lacerata furentis,</l>
          <l>Ac nusquam iam stare valens? Quid carmine longo</l>
          <l>Littus utrunque maris, medii quid prosequar imum</l>
          <l>Montis utrunque latus? Series immensa! Reate</l>
          <l>Centron habet, validoque ingens stat poplite Roma,</l>
          <l>cunta movens rerumque caput, domus alta Tonantis</l>
          <l>Ac sedes terrena dei, terrorque subacti</l>
          <l>orbis et innumeris celo exequata triumphis.</l>
          <l>Salve, bellipotens regio pacisque magistra,</l>
          <l>Ingeniis ornata sacris conditaque dulci</l>
          <l>Eloquio, excellens cuntas quas maximus ambit</l>
          <l>Oceanus nulliqua satis laudata, virorum</l>
          <l>Et legum generosa parens, michi latius ipsi</l>
          <l>Forte alio cantanda loco! nunc obtulit arbor</l>
          <l>Materiam fecunda brevem, quod dulcia tellus</l>
          <l>Italia de ramis legeret non aurea poma,</l>
          <l>Iudice certa loquor gustu; pars ultima laudum,</l>
          <l>En glaciale pirum se se commendat abunde.</l>
        </div2>

        <div2 n="12 Ad Paulum Hanibalensem">

          <opener>
            <salute>AD PAULUM HANIBALENSEM ROMANUM S.</salute>
          </opener>

          <l>Dum memini moresque tuos faciemque benignam</l>
          <l>Verbaque magnanimum liquido testantia pectus,</l>
          <l>Tedia longarum et discrimina mille viarum</l>
          <l>Commeminisse iuvat. Terris optandus et undis</l>
          <l>Tantus amicus erat; nimio constare labore</l>
          <l>Nec poterat. Penetramus enim peregrina furentes</l>
          <l>Littora, nec scopulos pelagi nec monstra timemus,</l>
          <l>Urget avaritie stimulus. Proh! quantula mortis</l>
          <l>Premia barbaricis aurum rapuisse cavernis,</l>
          <l>Maternoque sinu nitidos pepulisse lapillos,</l>
          <l>Vel piper exiguum ramo legisse nigranti.</l>
          <l>Sordet amicitie studium. Contraria longe</l>
          <l>Mens michi: nam fido nullus par census amico,</l>
          <l>Nullo auro pensanda fides. Tua cognita late</l>
          <l>Fama quidem, tibi me, michi te, nec fama profecto</l>
          <l>Nec virtus, sed fata dabant. Traxisset ad Indos</l>
          <l>Spes tanti longinqua boni; natura pepercit</l>
          <l>Hos michi circuitus, terrasque habitare propinquas</l>
          <l>Nos voluit, tempusque dedit concurrere in unum.</l>
          <l>Obfuit at rerum cumulus, nec longa videndi</l>
          <l>Libertas et sera fuit; raptimque revellor</l>
          <l>Ex oculis, optate, tuis, hoc prestitit autem</l>
          <l>Presentem vidisse semel, quantum libet absens,</l>
          <l>Ut presens videare michi, et que plurima mecum</l>
          <l>Dulcia mellifluo gradiens simul ore serebas</l>
          <l>Menia dum lacere, specimen miserabile, Rome</l>
          <l>Monstrares digito meque inter singula verba</l>
          <l>Aspiceres oculis rorantibus: «Ultima, dicens,</l>
          <l>Hec michi labentis patrie fragmenta reservat</l>
          <l>Sors mea, suspicioque libens; nec, sospite Paulo,</l>
          <l>Funditus ista ruent manibus convulsa nefandis».</l>
          <l>Letabar memorique nichil sub pectore sedit</l>
          <l>Altius. Agnosco romani principis ingens</l>
          <l>Propositum mentemque piam. Nunc pacta reposcens</l>
          <l>Roma senex iuvenem rogitat: Miserere cadentis</l>
          <l>Pollicitisque mane: celsum decet ardua rerum</l>
          <l>Cura animum, decet eventus ex corde secundos</l>
          <l>Urbis amare sue, casus prohibere malignos,</l>
          <l>Sustentare manu fessam, relevare iacentem.</l>
          <l>Non tibi, sed patrie satus es. Cui iustius armos</l>
          <l>Subicies oneri? Que sarcina pulcrior usquam?</l>
          <l>Nec te parva manet servatis fama ruinis,</l>
          <l>Et quanta integre fuit olim gloria Rome</l>
          <l>Reliquie testantur adhuc; quas longior etas</l>
          <l>Frangere non valuit, non vis aut ira cruenti</l>
          <l>Hostis, ab egregiis franguntur civibus. Heu, heu!</l>
          <l>Que rabies! occurre malis, hoc scilicet unum</l>
          <l>Est ubi te prorsus maiorum a stirpe tuorum</l>
          <l>Degenerare velim. Vigeat mavortia virtus,</l>
          <l>Militieque decus, nitidi sit larga metalli,</l>
          <l>Sit ferri secura manus, perduret equorum</l>
          <l>Iugis amor, studiumque canum culturaque silve,</l>
          <l>Artes nobilium liceant. Prosternere turres</l>
          <l>Immeritas, patrieque in viscera mergere dextras,</l>
          <l>Si nescis, hostile opus est. Sed forsitan error</l>
          <l>Huc patres tulit ille tuos, ut menia sacre</l>
          <l>Eruerent urbis, quod se de sanguine natos</l>
          <l>Hanibalis iactare solent; mirabile non est,</l>
          <l>Heredum si iura tenent, quodque illa nequivit</l>
          <l>Perficit hic aries. Tua fortia pectora mendax</l>
          <l>Gloria non moveat. Quanquam clarissimus ille est</l>
          <l>Artibus armorum, magnum tamen impia nomen</l>
          <l>Equant acta ducis parque est infamia laudi.</l>
          <l>Nota loquor, fuerit potius tibi sanguinis auctrix</l>
          <l>Scipiadum divina domus, nova nomina sumens</l>
          <l>Hostibus a domitis, afroque ex more, subactus</l>
          <l>Hanibal hec domui dederit cognomina vestre.</l>
          <l>Ergo age, tantorum vestigia fortis avorum</l>
          <l>Ingredere et patriam supremo in tempore serva,</l>
          <l>Ac pius annose baculus, precor, est parenti.</l>
        </div2>

        <div2 n="13 Ad Lancellottum Placentinum">

          <opener>
            <salute>AD LANCELLOTTUM PLACENTINUM S.</salute>
          </opener>

          <l>Mirabar quo te subitus precepsque tulisset</l>
          <l>Impetus, ut cultos divum tibi more poetas</l>
          <l>Semper, ob unius odium, fortasse procaci</l>
          <l>Vulnere tentares. Potuissem parcere, si me</l>
          <l>Non Elicona simul totum furor ille notasset.</l>
          <l>Ceperat indignans calamum manus, ira iubebat</l>
          <l>Aspera mordaci compescere carmina versu;</l>
          <l>Sed trabe nodosa gravior, passusque per omnes</l>
          <l>Subsistens, hec verba dabat: «Violenter amicum</l>
          <l>Armor in immeritum, scelus at patiemur inultum?</l>
          <l>Duc age, duc quo iure licet». Dum talia mecum</l>
          <l>Ille ageret, sonuit querulo sub cardine limen:</l>
          <l>Nuntius ante fores aderat tuus. Omine sensi</l>
          <l>Quid veheret: te te purgas, et crimina certum</l>
          <l>Vertis in auctorem. Frons est nitidissima vero;</l>
          <l>Illicet agnoscoque dolum calamumque morantem</l>
          <l>Absolvo, moxque hunc alacrem cupideque sequentem</l>
          <l>Quo se cunque traham, detectum lesus in hostem</l>
          <l>Dirigo, nec paucis purgata calumnia vatum est.</l>
          <l>Ille tamen frustra tacitus michi semper abibit,</l>
          <l>Speratumque meo nec habebit carmine nomen.</l>
          <l>Nunc ad te redeo, quod nondum transfuga colles</l>
          <l>Aonios fontemque colis turbamque profanam</l>
          <l>Effugis ingenuas calcantem ac despicis artes.</l>
          <l>Gratulor: hec via te superas attollet ad arces</l>
          <l>Servabitque diu, populo pereunte caduco;</l>
          <l>Concepti veniamque precor sermonis. At ille</l>
          <l>Obstrepitor (si livor eum tam perfidus urit</l>
          <l>Supplicium ut tacuisse putet, si tanta voluptas</l>
          <l>Otia nostra suis studiumque lacessere verbis)</l>
          <l>Quid struit insidias? Campo se credat aperto,</l>
          <l>subscribat nomenque suum nec se tegat umbra</l>
          <l>Nominis externi, propriisque occurrat in armis.</l>
          <l>Nanque Meneciades galea mentitus Achillem</l>
          <l>Cuspidis Hectoree cecidit non cognitus ictu.</l>
        </div2>

        <div2 n="14 Ad Iohannem de Columna">

          <opener>
            <salute>AD IOHANNEM DE COLUMNA CARDINALEM S.</salute>
          </opener>

          <l>Impia mors, quotiens oculos calamumque fatigas,</l>
          <l>Carmen et in lacrimis, lacrimas in carmine misces?</l>
          <l>O genus humanum et longe sors pessima vite,</l>
          <l>Cernere carorum pallentia corpora saxis</l>
          <l>Obruta, fundendos totiens avellere canos,</l>
          <l>Et viduam longa traducere morte senectam!</l>
          <l>Lumina quis morientis erit, qui condat humetque,</l>
          <l>Si pergis sevire, ferox? Hoc seva parabant</l>
          <l>Astra nefas? Cogar ne igitur sine fine superstes</l>
          <l>Omnibus esse meis, nec me dolor ipse necabit?</l>
          <l>Heu domus illustris! solitum stilus impleat actum.</l>
          <l>Heu domus infelix exhaustaque funebre crebro!</l>
          <l>Heu germana fides, predulcia pectora fratrum,</l>
          <l>Heu miserande parens desertaque turba sororum,</l>
          <l>Unde tot accipies gemitus, quis sufficit humor</l>
          <l>Cladibus assiduis, que par querimonia damnis?</l>
          <l>Bellica marmoree domus imperiosa Columne,</l>
          <l>Nec celi concussa minis, nec fulmine torvi</l>
          <l>Victa Iovis quondam, nec turbine fessa bilustri,</l>
          <l>Urbis honos summumque decus belloque domique</l>
          <l>Perfugiumque bonis fueras, terrorque superbis,</l>
          <l>Nunc in frusta ruis; tacitis iuvenilia tristes</l>
          <l>Mortibus et rapido natorum stamina fuso</l>
          <l>Precipitant Parce. Virtus hec nota per orbem</l>
          <l>Hunc ve tot egregii finem meruere labores?</l>
          <l>Talia funereis iterans suspiria verbis</l>
          <l>Fundebam, lacrimisque gene pectusque madebant.</l>
          <l>Ecce autem celi vox e regione serena,</l>
          <l>Incertum quibus acta viis, sic impulit aures:</l>
          <l>«Ecce quid adversus superos et sidera frustra</l>
          <l>Insanire iuvat? Iuvenes mors equa senesque</l>
          <l>Demetit et nullus mortalia temperat ordo,</l>
          <l>Eternis, vesane paras vim legibus. An tu</l>
          <l>Hactenus indomite nescis ut ferea Parce</l>
          <l>Arbitrio nent pensa suo scinduntque trahuntque,</l>
          <l>Nec modus aut requies? Miles, cui gloria cordi est,</l>
          <l>Fida sub extremo non deserit arma periclo.</l>
          <l>Nauta gubernaclum stringit rapiente procella</l>
          <l>Intrepidusque videt sparsos super equora remos,</l>
          <l>Et prius hunc pelagi quam terreat, opprimet unda.</l>
          <l>Sunt qui conspecto tergum dent turpiter hosti,</l>
          <l>Sunt quos surgentis murmur leve subruat austri</l>
          <l>Et nova tempestas et sibila prima rudentum.</l>
          <l>Hi propius discrimen habent; ignava paventem.</l>
          <l>Mors fortem generosa manet. Tu pauca tremiscis</l>
          <l>Spicula fortune viteque in fluctibus alnum</l>
          <l>Deseris exiguo pavefactus turbine ponti?</l>
          <l>Et gemitum facis arma, miser? Quid profuit ergo</l>
          <l>Lectio, quid studium? Nunquam tranquilla magistrum</l>
          <l>Unda probat, nec militie pax lenta peritum.</l>
          <l>In dubiis, ars certa patet, turpissimus error</l>
          <l>Ille hominum: peritura velut mansura tenetis.</l>
          <l>Hinc dolor amissis inconsolabis imo</l>
          <l>Corda oritur laceratque animum; stat gratia nulla</l>
          <l>Preteriti, subeunt cuntarum oblivia rerum</l>
          <l>Illicet et magna est iniuria finis habendi</l>
          <l>Quod satis est habuisse semel. Condiscite eodem</l>
          <l>Reddere depositum cupidi quo sumere vultu.</l>
          <l>Et quoniam non certe dies, estote parati.</l>
          <l>Semper ad imperium domine sua iura petentis.</l>
          <l>Intranti monstrata via est, hoc tristia calle</l>
          <l>Multa quidem invenies, hoc dulcia pauca videbis</l>
          <l>Incertus placida laturus fronte viator.</l>
          <l>Quicquid erit, quod fata parent, hec verba parentem</l>
          <l>Nascenti dixisse puta. Natura profecto</l>
          <l>Omnibus hec loquitur: «Quicquid dulcescit amaro</l>
          <l>Fine perit, fugit omne bonum quo vestra furit mens,</l>
          <l>Proque brevi longus seguitur dulcedine meror.</l>
          <l>Paupertas concludit opes, natosque senectus</l>
          <l>Orba gemit, fidos mors dividit invida fratres,</l>
          <l>Nec minus unanimes subito disiungit amicos.</l>
          <l>Dum latus illa placens acies cingebat utrunque,</l>
          <l>Fortunate diu, dum mutua verba benignis</l>
          <l>Frontibus hinc illinc et pura mente sonabant,</l>
          <l>Nonne tibi interdum proprie fuit obvia sortis</l>
          <l>Conditio et tecum comitatus ut iste supremo</l>
          <l>Mox gemitu solvendus erit? Cui proxima, queso,</l>
          <l>Cui brevis hec promissa dies? Quem vespera pallens</l>
          <l>Spirantem, presens quem tandem protinus hora</l>
          <l>Integra et insidiis mortis caritura videbit?</l>
          <l>Sumite letitiam semper fugientis amici,</l>
          <l>Et fratres natique alio spectentur ituri.</l>
          <l>Dumque licet celerate frui, neu perdite tempus</l>
          <l>Quod volat et rapitur, vobis presentia sordent,</l>
          <l>Amissas lugetis opes et sors sua nulli</l>
          <l>Ante placet, quam subtrahitur; mors vestra repente</l>
          <l>Iudicia alternat; quem fastiditis, ab urna</l>
          <l>Suspicitis, quia nulla regit constantia mentes</l>
          <l>Haud unquam presente satis gaudetis amico.</l>
          <l>Perstrepit assidue mestis ululatibus aer,</l>
          <l>Ante oculos vestros tremulo tot pallida cantu</l>
          <l>Funera pretereunt nec dissimulare potestis.</l>
          <l>Nanque hoc prima dies, qua lucis limina nudi</l>
          <l>Cum gemitu intrastis, si mens hinc firma fuisset</l>
          <l>Venturique capax, monuit, primamque sequentes</l>
          <l>Haud dubiam fecere fidem; sed vaste voluptas</l>
          <l>Alligat et vite nunquam satianda cupido:</l>
          <l>Atque ideo in finem heretis lacrimasque pudendas</l>
          <l>Spargitis amplexi medicorum colla manusque,</l>
          <l>Quodque diu fecistis iter complere timetis.</l>
          <l>Ut vestros, sic alterius muliebriter autem</l>
          <l>Fletis ad eventus, quia nulla exempla profundis</l>
          <l>Insedere locis, animum spes blanda fefellit,</l>
          <l>Nescio quid segnes agitis, dum tempora currunt,</l>
          <l>Nec veterum meministis enim et presentia lenti</l>
          <l>Spernitis et nunquam venientia cernitis ante,</l>
          <l>Usque sub extremum pueri. Sed publico mitto.</l>
          <l>Quid quereris? Calcata via est: aut vertere retro</l>
          <l>Si licet, atque hominis (sed non licet) exue formam</l>
          <l>Aut bonus equanimi fer quelibet obvia fronte</l>
          <l>Quisquis ita longum ingreditur feret aspera multa:</l>
          <l>Nunc cenum, nunc pulvis erit, nunc ventus et unda</l>
          <l>Nunc calor immodicus, glacies nunc horrida nixque,</l>
          <l>Nunc limosa palus, montis nunc saxe prealti.</l>
          <l>Omnia sunt patienda viro, quia vita laborum</l>
          <l>Hec patria est, fesso ve quies manet ultima busto.</l>
          <l>Quocumque in toto tua lumina flexeris orbe,</l>
          <l>Aspicies parium vestigia crebra malorum</l>
          <l>Tu gemis in propriis, potius communia defle</l>
          <l>Et totum mortale genus. Neu multa graveris,</l>
          <l>Vilia neu spernas. Paucis generosa sequamur.</l>
          <l>Nunc redit in mentem, quas gens Cornelia summis</l>
          <l>Clara viris, quas Emilii sensere ruinas,</l>
          <l>Ut geminos fratres post tot modo prospera bella,</l>
          <l>Hunc ferro, hunc facibus mors circumvenit, ut almum</l>
          <l>Scipiadem exilio rapuit, sed fraude nepotem</l>
          <l>Coniugis infide; finxit que crimina Remo,</l>
          <l>Menia cognato iam tum sparsura cruore,</l>
          <l>Abdidit ut rapidi corpusque animamque Quirini,</l>
          <l>Utque ferum subito percussit fulmine Tullum,</l>
          <l>Ut brutum sontemque simul collisit Aruntem,</l>
          <l>Obtulit ut Decios gladiis hostilibus ultro,</l>
          <l>Sabinum Chereamque suo rigidumque Catonem</l>
          <l>Marcellumque dolis, Regulum vigilando peremit;</l>
          <l>Eripuitque animam mixtam cum sanguine Sille,</l>
          <l>Discerpsit Marium ferro, Bebiumque cruentis</l>
          <l>Unguibus, Antonii mensas cervice nefandas,</l>
          <l>Fedavit trunci Ciceronis sanguine rostra,</l>
          <l>Extinguens Itale duo maxima lumina lingue,</l>
          <l>Transfixit Crassum medicatis mille sagittis</l>
          <l>Et serum optato implevit rutilante metallo;</l>
          <l>Calce sub ardenti Catulum, tellure profunda</l>
          <l>Curtion Albinum lapidoso immersit acervo,</l>
          <l>Sparsit Pompeios, Fabios contraxit in unum</l>
          <l>Insidiosa locum; quo fulmine contigit aras</l>
          <l>Cesareas stravitque domum que straverat omnes.</l>
          <l>Ac ne sola putes exempla domestica mortis,</l>
          <l>Hec eadem reges solio furiosa superbo</l>
          <l>Depulit, hec populos momento temporis hausit,</l>
          <l>Ilion hec ingens, hec ipsa fidele Seguntum</l>
          <l>Funditus atque tuas, Numantia, diruit arces,</l>
          <l>Et te, Byrsa potens, et te, speciosa Corinthus.</l>
          <l>Hec te inhumano demersit sanguine Cyrum,</l>
          <l>In flammis Alcibiadem, Xantippon in undis,</l>
          <l>Pyrrum feminei contrivit pondere saxi,</l>
          <l>Carcere Miltiadem et longo squalora peredit</l>
          <l>Hanibalem Pontique ducem Macedumque veneno</l>
          <l>Vicit Alexandrum, Socrati nec cruda pepercit,</l>
          <l>Euripidem canibus lacerandum prebuit illa;</l>
          <l>Eschylon ex alto misse testudinis ictu;</l>
          <l>Illa animi merore sacrum confecit Homerum,</l>
          <l>Contra letitia Sophoclem consumpsit inani.</l>
          <l>Simodo suspicio est de tantis digna poetis,</l>
          <l>Pyndaricam somno, risu Philemonis inepto</l>
          <l>Expulit hinc animam fragili statione sedentem.</l>
          <l>Nomina deficient: laqueis hunc nexuit atris,</l>
          <l>Hunc cruce suffixit, hunc liquit in axe rotarum,</l>
          <l>Obruit hunc nivis immodica sub mole rigentum,</l>
          <l>Hunc rupis tectique gravi sub strage vetusti.</l>
          <l>Illum precipitem scopulo deiecit ab alto,</l>
          <l>Hunc herbe tactu, fungique hunc abstulit esu,</l>
          <l>Hunc capite alliso et sparso violenta cerebro,</l>
          <l>Hunc anime solitos precludens ore meatus,</l>
          <l>Hunc quoque vermiculi facili sine sanguine morsu,</l>
          <l>Hunc avium rostris cupidis, hunc piscibus escam</l>
          <l>Misit et hunc sevo laniavit dente ferarum,</l>
          <l>Hunc estu tristique fame duroque labore,</l>
          <l>Hunc requie nimioque cibo distendit, anhela</l>
          <l>Hunc Venere exhaustum fedo liquefecit in actu,</l>
          <l>Hunc senio carieque diu lassavit inerti,</l>
          <l>Febribus hunc rapidis morboque subegit acuto,</l>
          <l>Sed quid ego mortes hominum vel regna vel urbes</l>
          <l>Persequor et lato prostratas turbina gentes,</l>
          <l>Cum mundi peritura suo sit tempore moles?</l>
          <l>Terra simul pelagusque ruent celumque chaosque:</l>
          <l>Singula flere vacat? Solatia magna perire</l>
          <l>Cum toto periterque rapi. Properare videntes</l>
          <l>Omnia ad occasum, corpuscula vestra putatis</l>
          <l>Hic stabiles habitura domos? Si iura revolvas</l>
          <l>Mortis et imperium quod dura exercet in omnes,</l>
          <l>Equius hanc patiare tuam tetigisse Columnam:</l>
          <l>Que si perpetua firmam se mole teneret,</l>
          <l>Invidiosa nimis poterat fortasse videri.</l>
          <l>Creverat usque adeo, Deus hanc moderatur ab alto,</l>
          <l>Et latera extenuat, sed enim solidissima perstant</l>
          <l>Fundamenta solo et rutilans micat ethere vertex.</l>
          <l>Quid mirum, si celsa petunt ex more procelle,</l>
          <l>Ventus agit nimbos, ferit alta cacumina fulmen?</l>
          <l>Ima silent habitatque quies in valle reposta,</l>
          <l>Mitior haud parvis tamen est mors, notius alta</l>
          <l>Verberat et longe spectantia lumina turbat.</l>
          <l>Tu sibi da veniam, si post celestia terris,</l>
          <l>Postque Deum stat dura homini flectique recusat.</l>
          <l>Quanquam o si tandem incipiat sine nubibus alma</l>
          <l>Lux caligantes oculos vel sera ferire!</l>
          <l>Morte nichil melius, vita nil peius iniqua.</l>
          <l>Optima mors, hominum requies eterna bonorum,</l>
          <l>Tu servile iugum, domino nolente, relaxas,</l>
          <l>Victorumque graves adimis cervice cathenas,</l>
          <l>Exiliumque levas et carceris ostia frangis.</l>
          <l>Eripis indignis, iustis bona partibus equas.</l>
          <l>Nil agis imperio, prece nil precio ve minis ve</l>
          <l>Atque immota manes, nulla exorabilis arte.</l>
          <l>A primo prefixa die, tu cunta quieto</l>
          <l>Ferre iubes animo, promisso fine laborum</l>
          <l>Te sine supplicium vita est carcerque perennis,</l>
          <l>Sic meritam ingrate lacerant sine fine querele;</l>
          <l>Vel miseris invisa venis, factura beatos».</l>
          <l>Auribus hec audita meis lenire dolorem</l>
          <l>Vox aliquantisper visa est: tum lumina tollens</l>
          <l>Virgineos audire choros et cernere cepi.</l>
          <l>Nomina nota novem, vultusque et verba notanti</l>
          <l>Visa loquens Eratho: reverenter in ora puelle</l>
          <l>Versus, ut hos monitus, illa dictante, liceret</l>
          <l>Membranis mandare precor: «Nil egimus, inquit,</l>
          <l>Calliope nisi nostra sonet cantuque decoret</l>
          <l>Inventum de more meum. Tum blanda sororem</l>
          <l>Arripuit dextra, post hec concorditer ambe</l>
          <l>Exactum carmenque sequens cecinere morasque</l>
          <l>Inter verba breves calamo cuntante dedere.</l>
          <l>Dumque canunt scripsi, sed que communia nobis</l>
          <l>Hactenus audisti, nunc, quod te respicit, audi.</l>
          <l>In primis vitanda tibi est spectantis ab astris</l>
          <l>Ira Dei, ne forte suum damnare puteris</l>
          <l>Iudicium, cui vita hominum morsque optima cure est.</l>
          <l>Te quoque, quicquid ages, romani proxima cernent</l>
          <l>Lumina pontificis, cuius, michi crede, caveto</l>
          <l>Vultus nube tui frontem turbare serenam.</l>
          <l>Nulli maior inest clementia, nomen ab ipsis</l>
          <l>Dignum rebus habet; qualem tibi viderit, oris</l>
          <l>Induet ipse habitum; teque illacrimante tenere</l>
          <l>Non poterit lacrimas: igitur moderare dolorem,</l>
          <l>Humentes absterge oculos, mitissimus ille</l>
          <l>Nequa tui sentire queat vestigia luctus,</l>
          <l>Consilio illius (quis enim consultior alter?)</l>
          <l>Affectus committe tuos et verba tenaci</l>
          <l>Corde loca, monitusque sacros; namque ille docebit</l>
          <l>Ut miser hic, quem iure regit, cui presidet, orbis</l>
          <l>Est gemitus mortisque domus, nec mortis ad ictum</l>
          <l>Flere virum deceat, memorem quo pergit et unde.</l>
          <l>Quin et grandevum forti pietate parentem,</l>
          <l>Surgentemque nova carum probitate nepotem</l>
          <l>Concussamque domum et mestos solabere fratres.</l>
          <l>unus es exemplum multis, quos vulnere tristi</l>
          <l>Ter pupugit fortuna nocens: tria damna tuorum,</l>
          <l>Ter sparsi cineres atque ossa tepentibus urnis,</l>
          <l>Alter et alterius vestigia nuntius urgens</l>
          <l>Pestifer; ex nutu pendebunt omnia vultus</l>
          <l>Ista tui; si flere vetas, non flebitur usquam;</l>
          <l>Si fles, cuntorum laxabis frena dolori,</l>
          <l>Extorquenda etiam mala gaudia fortiter hosti,</l>
          <l>invidia calcanda lues, te sospite nondum</l>
          <l>Sentiat indomitam mundus cecidisse Columnam.</l>
          <l>Adde quod in toto late iam nosceris orbe,</l>
          <l>Nec genus egregium, nec te tua clara latere</l>
          <l>Vita sinit mundusque tuo qui cardine pendet</l>
          <l>Et que non alio iam Roma superbit alumno.</l>
          <l>Nunc mores animumque notant, status altior omnes</l>
          <l>In te nempe oculos atque ora loquacia vertit.</l>
          <l>Multorum dominus, multorum servus, iniquo</l>
          <l>Subditus imperio lingue popularis, in altum,</l>
          <l>Dum tonat, assurge et nomen servare labora.</l>
          <l>Magnus enim labor est, magne custodia fame;</l>
          <l>Ergo tue fratrumque simul succurre saluti</l>
          <l>Ingressosque viam vite celumque petentes</l>
          <l>Ne gemitu impedias; nam si mala plurima circum</l>
          <l>Et dubios casus inter quos degimus omnes</l>
          <l>Mortales quocunque gradu fortuna locarit,</l>
          <l>Si tumidos fluctus varioque agitata tumultu</l>
          <l>Equora pervideas, fortasse fatebere portum</l>
          <l>In sola iam morte situm. Vel fratribus ergo</l>
          <l>Invidus es, tuta tandem statione receptis,</l>
          <l>Vel tua damna gemis: primum pietate, secundum</l>
          <l>Ingentis virtute animi et ratione vetaris.</l>
          <l>Restat ut arescant lacrime neu flebilis ordo</l>
          <l>Fatorum occurrat, quoniam prius ultima dona</l>
          <l>Mors rapuit, tulit ille suum: nascentibus una est</l>
          <l>Conditio, non una dies adiecta tributi.</l>
          <l>Computat hec annos, celeres nec preterit horas,</l>
          <l>Non differt, non anticipat, stat terminus evi,</l>
          <l>Quem fixit natura parens, hic ultimus, ille</l>
          <l>Primus obit, sed uterque suum tenet ordine tempus.</l>
          <l>Nec tamen a puero multum distare senectus</l>
          <l>Sera potest spatioque brevi distinguitur etas</l>
          <l>Quantalibet. Iuvenes abierunt, scilicet illis</l>
          <l>Expediebat enim, forsan tibi. Nescia rerum</l>
          <l>Mens hominis semperque metu suspensa futuri</l>
          <l>Quid iuvet aut noceat caligine cernit opaca.</l>
          <l>Quid modo solicito multum sermone fatiger,</l>
          <l>Ut similes casus referam tibi, vel quid acerbo</l>
          <l>Commemorem fratres divulsos funere? Pauci</l>
          <l>Ad senium venere simul: memor ergo decori,</l>
          <l>Parce, precor, lacrimis, oculosque animumque serena.</l>
          <l>Stultum flere diu breve et irreparabile damnum:</l>
          <l>Irreditura cupis, nil possunt verba precesque,</l>
          <l>Nil surdis ingesta iuvant convitia fatis.</l>
          <l>Interea trepidi dum circumvolvimur, ecce</l>
          <l>Finis erit flendi, desiderium ve quiescet</l>
          <l>Quo modo torquemur? Volucri namque ocior aura</l>
          <l>Fausta dies properat, qua commigrare coacti,</l>
          <l>Premissos fratres et pignora cara sequemur.</l>
        </div2>

        <div2 n="15 Ad Raynaldum Veronensem">

          <opener>
            <salute>AD RAYNALDUM DE LIBERO PAGO VERONENSEM POETAM S.</salute>
          </opener>

          <l>Nuper ab etherei, qui temperat astra, tonantis</l>
          <l>Missus habente vices, dulcem claramque revisi</l>
          <l>Parthenopen celerante gradu, res inde trahebat</l>
          <l>Ardua nec dubii fortuna incerta laboris.</l>
          <l>Hinc reditus urgebat amor. Vix limine noto</l>
          <l>Constiteram, tepuere animi, fractusque videndi</l>
          <l>Impetus, erepto celum spectare videbar</l>
          <l>Sole gemens: sicule modo sol pulcerrimus aule</l>
          <l>Exciderat solio, quo cum lux clausa sepulcro</l>
          <l>Et sine quo viduo nox est quasi publica regno.</l>
          <l>Nobilium lacrime, populi miseranda dolentis</l>
          <l>Murmura, et effigies lacere mestissima terre,</l>
          <l>Singula torquebant, quod adhuc stant menia, verum</l>
          <l>Non ea Neapolis, quam, quartus volvitur annus,</l>
          <l>Ausonias inter florentem vidimus urbes:</l>
          <l>Trunca caput, spoliata latus, belloque valentes</l>
          <l>Exarmata manus; quot subruit hora paratus!</l>
          <l>Quid valet unus homo, quid mors vehit una malorum!</l>
          <l>His ergo concussus, singultibus omnia crebris,</l>
          <l>Ut michi conspicue patuerunt coniugis aures,</l>
          <l>Interrupta loquens, breviter commissa peregi.</l>
          <l>Questa parum magni mecum de morte mariti,</l>
          <l>Cetera consilio procerum dum credita differt,</l>
          <l>Expectare iubet; sed, ne michi tempus inane</l>
          <l>Difflueret segnisque sopor consumeret horas,</l>
          <l>Dum libros mens lassa fugit calamumque recusat,</l>
          <l>Per loca nobilibus multum celebrata poetis</l>
          <l>Ire vagus statuo; comitum chorus omnia circum</l>
          <l>Norat, et ardebat studio michi quisque placendi.</l>
          <l>Proxima fatiloque domus est habitata Sibille,</l>
          <l>Sulphureoque gravis moles impendet Averno</l>
          <l>Fessa evo, metuenda situ. Centum ostia vocum</l>
          <l>Vatis apollinee, partim sub strage ruine</l>
          <l>Sparsa iacent, partim solido se limine servant.</l>
          <l>Muta tamen, siluere dei, siluitque sacerdos,</l>
          <l>Unus enim celo et terre Deus omnia fatur.</l>
          <l>Tecta colunt volucresque varie, lacus ipse nigranti</l>
          <l>Fervet aqua, cernas piceo sub gurgite fuscos</l>
          <l>Ludere pisciculos, vicinaque Tartara signat</l>
          <l>Tristis odor, faciesque loci. Mons pervius imos</l>
          <l>Inde petit manes et nomine barbarus et re,</l>
          <l>Si comperta ferunt. Ego nam procul atria Ditis</l>
          <l>Contentus vidisse fui, irremeabile limen.</l>
          <l>Preter enim quod fama vetus, quod carmina terrent,</l>
          <l>Huc rudis agricola timet, huc accedere pastor,</l>
          <l>Nauta nec equorea sitiens telluris ab unda</l>
          <l>Hoc audet calcare solum. Vicinia narrat</l>
          <l>Nescio quos, auri stimulante cupidine, nuper</l>
          <l>(Quod curvis sine fine putant latitare cavernis),</l>
          <l>Irreducem temptasse aditum votoque potitos</l>
          <l>Forsitan atque atre tentos dulcedine vallis,</l>
          <l>Erratis seu forte viis, seu compede mortis,</l>
          <l>Infernum coluisse larem civesque manere</l>
          <l>Tartareos. Sed visa sequor. Stant ordine colles</l>
          <l>Undique contiguo fontesque tepentibus undis</l>
          <l>Antra rigant rorantque salubri aspergine campi.</l>
          <l>Circumfusa quatit Tirrenus littora pontus,</l>
          <l>Qui, quotiens tumuit, salso tenet omnia fluctu,</l>
          <l>Ruraque lacumque simul; revomit quas sorbuit ultro</l>
          <l>Germano Neptunus aquas. Pars altera montis</l>
          <l>Despiciens Acheronta videt, pedibusque sub ipsis</l>
          <l>Ipse ego supremo de vertice tristia vidi</l>
          <l>Stagna, nec horrifici deerat nisi cimba Charonis,</l>
          <l>Ut verum legisse rear: nam cetera prorsus</l>
          <l>Conveniunt. Styx alta latet, rexque impius Orci,</l>
          <l>Portitor annoso fessus temone quiescit</l>
          <l>Interiore loco; siquidem iam novimus omnes</l>
          <l>Illud iter transire vado, nec flectere contum</l>
          <l>Est opus, aut tenui suspendere carbasa malo.</l>
          <l>Id sibi quisque pedes. Sed ne sermone fatigem</l>
          <l>Lumina cara michi, quicquid spectare licebat</l>
          <l>Aspexi, vixque ulla dies transiverat evo</l>
          <l>Letior aut tam leta meo vix ulla redibit,</l>
          <l>Tam niveo signanda michi et memoranda lapillo.</l>
          <l>Nam preter que multa libens avidusque notavi,</l>
          <l>Paucaque iam vacue mediocria nomina Cirre,</l>
          <l>Hoc primum michi blanda die contraxerat una</l>
          <l>Illustres fortuna duos, par nobile vatum,</l>
          <l>Quo dextrum levumque latus vallante, Maronis</l>
          <l>Egregios hac aure sonos, hac nempe videbar</l>
          <l>Meonios captare modos. Iam nomina queris</l>
          <l>Et genus et patriam: Barilidos ille Iohannes,</l>
          <l>Quem primum capuana virum tulit inclita gestis,</l>
          <l>Pyeridum armatus Latio iam solus amicus,</l>
          <l>Solus honor patrie, postquam mors invida regem</l>
          <l>Abstulit hinc siculum celoque invexit egenti:</l>
          <l>Hic autem Barbatus erat, cui pectus et ora</l>
          <l>Nectare castalio redolent, laurumque meretur,</l>
          <l>Sed decus emeritum voto trahit ille modesto.</l>
          <l>Musarum tamen interea gratissimus hospes</l>
          <l>Atque meus, quotiens Capuam Terrasque Laboris</l>
          <l>Imperiosa iubet mea me fortuna videre.</l>
          <l>Sulmo sibi patria est, atque is, michi crede, Pelignis</l>
          <l>Naso secundus adest. Igitur sic multa serentes</l>
          <l>Tres vario sermone diem transegimus unum.</l>
          <l>At minime mirum, si dum Phebea loquendo</l>
          <l>Templa subimus, ades, quartumque loquentibus offers.</l>
          <l>Blanditiis precibusque meum convellere pectus</l>
          <l>Tentarant multisque viis, ut sistere tandem</l>
          <l>Errores vellem ipse meos secumque manerem,</l>
          <l>Sed quoniam instabilis proprio circumferor astro</l>
          <l>Et requiem michi fata negant, tu posceris unus.</l>
          <l>Forte tuum, memini, meritis super ethera nomen</l>
          <l>Laudibus extuleram: stupet percussus uterque</l>
          <l>Vate novo nomenque iubent iterare; quid ultra?</l>
          <l>Ut sibi te socium tribuam, per dulce vetuste</l>
          <l>Nomen amicitie perque omnia cara requirunt</l>
          <l>Pollicitique: summus honos et premia larga</l>
          <l>Te maneant, tenuisque labor; nec cura perennis,</l>
          <l>Paupertas nec dura senem, nec vox puerorum</l>
          <l>Garrula sollicite frangent nec tedia vite.</l>
          <l>Ocia leta trahes illis comitantibus, ac te</l>
          <l>Restituisse tibi saltem sub fine licebit.</l>
          <l>Sunt quorum promissa fidem mereantur opimam:</l>
          <l>Magna volunt, maiora valent et nomine tecum</l>
          <l>Conveniunt studioque pari; qui pectora nexus</l>
          <l>Alligat ignotosque procul connectit amicos.</l>
          <l>Aude, age; nam si fama iuvat, tibi clarior illa</l>
          <l>Est nusquam, si grata quies tranquillior orbe</l>
          <l>Nulla patet nostro, si libertatis amore</l>
          <l>Tangeris aut census, illic tua sera reservant</l>
          <l>Fata tibi quodcumque cupis. Non ardua busti</l>
          <l>Cura animum si forte movet, cui gratius ore</l>
          <l>Membra dabis quam que vatis tegit ossa supremi,</l>
          <l>Concivisque tui? Solamen dulce, quod ingens</l>
          <l>Hec iuga Virgilius, Plinius tenet illa secundus:</l>
          <l>Tu medius iacuisse times? Hoc Mantua colle,</l>
          <l>Hoc Verona sedet: patria est. Non hortor Hiberum,</l>
          <l>Non Indum visurus eas peregrinus Hydaspem,</l>
          <l>Italico (ne temne) solo celoque frueris,</l>
          <l>Italicas potabis aquas; non astrifer Athlas</l>
          <l>Ethereo nec calle tumens superandus Olimpus,</l>
          <l>Non Erimanthee Nemeeque pericula silve,</l>
          <l>Lernee nec monstra tibi tentanda paludis,</l>
          <l>Nec mare Carpatium nec littora Syrtis inique,</l>
          <l>Sed Padus estivis solito nunc mitior undis,</l>
          <l>Frondifer inde iugis sacer Apenninus apricis</l>
          <l>Transvehet et campo incolumem te reddet etrusco</l>
          <l>Sexta dies, postquam patrio discesseris arvo.</l>
          <l>Hinc humiles colles et amenas collibus urbes</l>
          <l>Transiliens, Romam spatio vix quinque dierum</l>
          <l>Intrabis, Tybrimque inhians et sancta videbis</l>
          <l>Limina, que tali ingenio vidisse dacebat</l>
          <l>Iam pridem, mundique caput spectasse propinquum.</l>
          <l>Inde brevis tractus campana per arva diebus</l>
          <l>Quatuor optatum expectantibus addet amicis.</l>
          <l>Heu propera, victure tibi et moriture, meoque</l>
          <l>Utere consilio, versus relegens alienos.</l>
          <l>Namque fatebor enim: dum te Galathea tenebit,</l>
          <l>Nec spes libertatis erit, nec cura peculi.</l>
        </div2>

        <div2 n="16 Ad Barbatum Sulmonensem">

          <opener>
            <salute>BARBATO SULMONENSI S.</salute>
          </opener>

          <l>Dulcis amice, vale. Tua si michi semper imago</l>
          <l>It presens mecumque sedet mecumque quiescit,</l>
          <l>Redde vices: non atra palus Acherontis opaci,</l>
          <l>Turbida somnifero dirimat nec gurgite Lethe</l>
          <l>Omnipotens quos iunxit amor. Nunc corpore paulum</l>
          <l>Distrahimur, sic fata iubent, sic velle necesse est.</l>
          <l>Tu Capuam tergo Capreasque a pectore semper,</l>
          <l>Puteolos dextra et phrygii tibicinis ossa,</l>
          <l>At leva Silerimque procul bifidumque Vesevum</l>
          <l>Aspicis, equoreo resonantia littora fluctu,</l>
          <l>Meniaque ampla tenens, quibus est a virgine nomen,</l>
          <l>Urbibus atque ubi iam fuerat gens una duabus,</l>
          <l>Nunc gentes una urbe due, populusque biformis.</l>
          <l>Hic sine me remanes, immo mecum omnibus horis</l>
          <l>Omnibus atque locis: sed enim me dextera regis</l>
          <l>Ripa Padi, levumque patris latus Apennini</l>
          <l>Arvaque pontifrago circum contermina Parme</l>
          <l>Nunc reducem expectant Planeque umbracula Silve.</l>
          <l>Namque ibi Pyerius gelidum me contigit ardor,</l>
          <l>Africa nostra michi longum intermissa iacebat.</l>
          <l>Excivit locus ingenium, lapsumque repente</l>
          <l>Restituit calamum, memini; me nulla profecto</l>
          <l>Ingratum factura dies. Stat colle virenti</l>
          <l>Silva ingens, Planeque tenet, licet ardua, nomen.</l>
          <l>Hic solem procul aerias avertere fagos</l>
          <l>Ac teneras variare solum concorditer herbas</l>
          <l>Mensibus estivis videas, hic brachia Cancri</l>
          <l>Temperat unda recens atque ora iubamque Leonis</l>
          <l>Dulces vicinis feriunt ex montibus aure.</l>
          <l>Impendent iuga celsa super celumque lacessunt,</l>
          <l>Gallia sub pedibus iacet Itala tota sedenti:</l>
          <l>Contra autem Hesperie cernuntur terminus Alpes.</l>
          <l>Mille nemus volucrum species ac mille ferarum</l>
          <l>Circumeunt habitantque sacrum, gelidusque per umbram</l>
          <l>Fons ruit: irriguo pubescunt gramina flexu.</l>
          <l>Floreus in medio thorus est, quem cespite nullo</l>
          <l>Erexit manus artificis, sed amica poetis</l>
          <l>Ipsa suis natura locum meditata creavit.</l>
          <l>Hic avium cantus fontis cum murmure blandos</l>
          <l>Conciliant somnos: gratum parat herba cubile,</l>
          <l>Fronde tegunt rami, mons flamina submovet Austri.</l>
          <l>Horridus hunc metuit pedibus violare subulcus,</l>
          <l>Rusticus hunc rastris, digitoque hunc signat et alto</l>
          <l>Silvarum trepidus veneratur ab aggere custos:</l>
          <l>Intus odor mirus statioque simillima Campis</l>
          <l>Elysiis profugisque domus placidissima Musis.</l>
          <l>Deferor huc solus furtim sociosque fefelli</l>
          <l>Tunc, cum prima michi que strinxit tempora laurus</l>
          <l>Aruerat nondum; flexum vix Cynthia callem,</l>
          <l>Postquam Roma novum tulit ad Capitolia vatem,</l>
          <l>Transierat, pompaque tumens fortasse recenti</l>
          <l>Nescio quid tacita insolitum sub mente movebam.</l>
          <l>Obstupui rediitque vage vetus Africa menti:</l>
          <l>Cetera reiciens, operi mea dextra relicto</l>
          <l>Redditur: inde loco locus hic michi carior omni.</l>
          <l>Hunc revidere velim cepti michi conscius alti</l>
          <l>Extremamque manum longo imposuisse labori,</l>
          <l>Quem traxit fortuna diu. Si dextra favebunt</l>
          <l>Sidera, tum tandem incipiet secura vagari</l>
          <l>Africa per Latium studio redimita supremo</l>
          <l>Scipiadesque meus. Quod si vivacior annos</l>
          <l>Parca trahit, quid mens agitet fortasse requires.</l>
          <l>Hoc unum tibi subtrahimus, sed amare laborem</l>
          <l>Propositum et segnes a limine pellere somnos.</l>
        </div2>

        <div2 n="17 Ad Zoilum">

          <opener>
            <salute>AD ZOILUM S.</salute>
          </opener>

          <l>Si tua per longam saltem semel, invide, vitam</l>
          <l>Limina virgineis essent calcata choreis,</l>
          <l>Cirreas si quando dapes fontisque sonori</l>
          <l>Pocula gustasses, poterant mea carmina limam</l>
          <l>Equo animo tolerare tuam. Nunc, censor inepte,</l>
          <l>Quid tibi cum Musis? quid mecum? Claudicet omnis</l>
          <l>Versus enim quanquam, te iudice, tutus abibo:</l>
          <l>Ethera conscendam, numquam tibi, cece, videbor.</l>
          <l>Quid tibi cum Musis? quid mecum? Sidera nostros</l>
          <l>Spectarunt ortus toto distantia celo.</l>
          <l>Dat Saturnus opes amplas tibi, pectus avarum,</l>
          <l>Ac tardum ingenium gelidumque et molle cerebrum.</l>
          <l>Quid tibi cum Musis? quid mecum? Census honestus</l>
          <l>Contentusque animus modicis et nulla cupido.</l>
          <l>Est michi Musarum studium, mens semper in actu,</l>
          <l>Has melior largitur opes Cyllenius ardens.</l>
          <l>Quid tibi cum Musis? quid mecum? Publica fama est</l>
          <l>Edictis te Vergilium comitesque pudendis</l>
          <l>Exclusisse domo, metuunt ea nomina servi;</l>
          <l>Quosque, ais, urbe Plato pepulit, nos pellimus aula.</l>
          <l>Quid tibi cum Musis? quid mecum? Pellere porro</l>
          <l>Non opus: abfuerant semper limenque superbum</l>
          <l>Horruerant; frustra precibus (michi crede) vocares</l>
          <l>Tendentes alio melioraque claustra sequentes.</l>
          <l>Quid tibi cum Musis? quid mecum? Parce poetis,</l>
          <l>Exulibus iam parce tuis, sacrisque prophanum</l>
          <l>Pyeriis averte caput linguamque coerce,</l>
          <l>Ignotis ne ceca viis calcaribus acta</l>
          <l>Corruat invidie. Si fercula pinguia ventri</l>
          <l>Dulce merum mollisque thorus contingat inerti,</l>
          <l>Si tibi turgentes auro Rannusia fiscos</l>
          <l>Aggeret, argenti montes superaddat et eris,</l>
          <l>India si talamos crustis circundet eburnis</l>
          <l>Et premat Oceanus spoliis te nobilis alge,</l>
          <l>Imbellesque manus illustret iaspide crebra,</l>
          <l>Nulla tuos hedere constringant brachia truncos,</l>
          <l>Non segetem mirtus, non delphica laurus obumbret.</l>
          <l>At ficus oleasque tibi vinetaque tellus</l>
          <l>Sufficiat largoque fluat vindemia Bacho.</l>
          <l>Vinitor ipse nichil fessus, nil poscat arator:</l>
          <l>Sic cumulent omnes tua gaudia; nullus egenti</l>
          <l>Sit locus atque fores inopi claudantur amico.</l>
          <l>Solus hians felixque tibi nullisque gravatus</l>
          <l>Hospitibus, numeres gazas obsessus ab illis,</l>
          <l>Semper crescentis sitiens speculator acervi.</l>
          <l>Pone modum verbis, crasse te redde quieti,</l>
          <l>Vel nostros damnare ferox iam desine versus,</l>
          <l>Vel dictum ratione proba. Si displicet auctor,</l>
          <l>Illa placebit enim. Sed quid rationis ad hostem</l>
          <l>De ratione loquor? Quin desine, censor inepte,</l>
          <l>Et duo sub memori proverbia pectore versa:</l>
          <l>Artem quisque suam doceat: sus nulla Minervam.</l>
        </div2>

        <div2 n="18 Ad Guillelmum Veronensem">

          <opener>
            <salute>AD GULIELMUM ORATOREM VERONENSEM S.</salute>
          </opener>

          <l>Si quid agam queris, quod gens humana: laboro.</l>
          <l>Quid mediter? Requiem. Que spes michi? Nulla quietis.</l>
          <l>Qua vager? Hac illac. Quo pergam? Tramite recto</l>
          <l>Ad mortem festinus eo. Qua mente? Profecto</l>
          <l>Intrepida promptaque gravi de carcere solvi.</l>
          <l>Qui comites? Mortale genus. Que meta? Sepulcrum.</l>
          <l>Proxima que? Celum, vel, si prohibemur, abyssus.</l>
          <l>Hunc tamen, hunc, superi, casum prohibete precamur.</l>
          <l>Nunc ubi sim? — Parme. — Que sit mea tota dieta?</l>
          <l>Ortulus aut templum, nisi me nemus extrahat urbe.</l>
          <l>Quis victus? — Solitus, licet indulgentior ambas</l>
          <l>Det fortuna manus gremioque invitet aperto.</l>
          <l>Que frons? — Clara minus. — Que prima in pectore cura?</l>
          <l>Africa. — Quod studium? — Vehemens. — Quis fructus?
            — Inanis</l>
          <l>Gloria: nam solidam virtus vel sola meretur.</l>
          <l>Cura secunda domus michi par, quam marmore raro</l>
          <l>(Sepe tuos operi questus procul abfore montes</l>
          <l>Aut Athesim rectis non huc descendere ripis)</l>
          <l>Exorno coleremque magis, sed carmine Flacci</l>
          <l>Terreor ac busti admoneor cogorque supreme</l>
          <l>Interdum meminisse domus et parcere saxis</l>
          <l>Inque usus servare alios; tunc impetus ille</l>
          <l>Et cepti lentescit amor, tunc tecta perosus</l>
          <l>In silvis habitare velim. Tenuissima forte</l>
          <l>Effugiensque oculos emersit rimula muro?</l>
          <l>Hanc animadvertens, operum culpare magistros</l>
          <l>Aggredior, multisque rudem sermonibus artem.</l>
          <l>Respondent non arte hominum consistere terram,</l>
          <l>Quam tantum curvaret onus, modo iacta parumper</l>
          <l>Fundamenta novis subsidere molibus, atqui</l>
          <l>Nil penitus firmum, nil immortale per evum</l>
          <l>Mortales fecisse manus, ea menia vite</l>
          <l>In longum satis esse mee viteque nepotum.</l>
          <l>Dirigui. Mox ipse michi: «Ni rusticus auctor</l>
          <l>Temnitur, hi verum memorant. Quin cassa caduci</l>
          <l>Fundamenta tui circumspice corporis amens:</l>
          <l>Eripe te in tutum nunc dum licet, omnia nec sint</l>
          <l>Te semper potiora tibi: domus ista manebit,</l>
          <l>Corruet hoc corpus, sedem vacuabis utramque».</l>
          <l>Talibus increpitus silui, pudor obstitit unus</l>
          <l>Desereret ne cepta metus; nam machina pendens</l>
          <l>Pretereuntis erat digito monstranda popelli.</l>
          <l>Ergo opus insistens celero, tamen omnia discors</l>
          <l>Mens variat, nunc tecta placent angusta Catonis</l>
          <l>Quantus et ingenti Curio fuit ortulus olim,</l>
          <l>Quantus Epycuro, coeunt exempla, senexque</l>
          <l>Virgilianus adest, quem se sub turribus altis</l>
          <l>Ebalie vidisse refert; nunc emula celo</l>
          <l>Menia Romulidum, tacturaque culmina nimbos</l>
          <l>Urbe semiramia meditor, modus omnis agelli</l>
          <l>Sordet et immensis vaga mens anfractibus errat,</l>
          <l>Arvaque fluminibus distinguit, montibus amnes,</l>
          <l>Ruraque circumdat pelago, redit inde modesti</l>
          <l>Miratrix luxusque odio flammata superbi.</l>
          <l>Iugiter ista michi de me certamina surgunt,</l>
          <l>Hac me multivolum pectus sub nube volutat,</l>
          <l>Hos inter fluctus mens est, sed vulgus ineptum</l>
          <l>Absque gubernaclo maioribus errat in undis.</l>
          <l>Id sibi solamen, proprias amat ipsa procellas,</l>
          <l>Naufragium populare videns, tandem omnia librans,</l>
          <l>Rideo me simul atque alios et quidquid in orbe est.</l>
        </div2>
      </div1>
      <div1>
        <head>III</head>


        <div2 n="1 Ad Iohannem de Columna">

          <opener>
            <salute>AD IOHANNEM DE COLUMNA CARDINALEM S.</salute>
          </opener>

          <l>Est michi cum nymphis bellum de finibus ingens</l>
          <l>Auditum fortasse tibi: mons horridus auras</l>
          <l>Excipit ac nimbos, et in ethera cornibus exit;</l>
          <l>Ima tenent fontes, nympharum nobile regnum.</l>
          <l>Sorgia surgit ibi, querulis placidissimus undis,</l>
          <l>Et gelida predulcis aqua; spectabile monstrum</l>
          <l>Alveus ut virides vitreo tegit amne smaragdos.</l>
          <l>Hic michi saxose rigidus telluris agellus</l>
          <l>Contigit: hinc lites, hinc semina prima duelli.</l>
          <l>Namque ego, quod profugis sedes erat apta Camenis,</l>
          <l>Concives hic esse meas, mecumque tumultus,</l>
          <l>Insulsique dedi convicia temnere vulgi.</l>
          <l>Contra ille: indignum facinus graviterque ferendum,</l>
          <l>Exulibus sua iura dari, novus advena toto</l>
          <l>Orbe quod expulsas aliene intruderet arci,</l>
          <l>Atque novem preferret anus quod mille puellis.</l>
          <l>Iam michi facta manu nitido brevis area fundo</l>
          <l>Stabat et advecto ridebat gramine pratum.</l>
          <l>Nympharum interea rapidum de rupibus agmen</l>
          <l>Prosilit ac fragilis valido molimene cepti</l>
          <l>Fundamenta ruit: fugimus scopulumque propinquum</l>
          <l>Prendimus et saxo trepidi speculamur ab alto</l>
          <l>Presidioque loci fruimur, nec tempore longo</l>
          <l>Congredimur, patulisque iterum nos credimus arvis;</l>
          <l>Sic puduit fugisse semel. Transiverat orbem</l>
          <l>Delius obliquum iamque altera venerat estas:</l>
          <l>Humida pyerio passim insultare labori</l>
          <l>Agmina conspicio nostrisque habitare sub antris.</l>
          <l>Quid facerem? Indignor, sed quanam fata gubernant</l>
          <l>Consilium curasque fide, quo vana retorquent</l>
          <l>Orsa hominum? Dum multa paro, dum bella retento,</l>
          <l>Forte peregrinas longum vagus ire per oras</l>
          <l>Cogor et inceptum Clausa sub valle relinquens,</l>
          <l>Attonitas comites post secula multa reduxi</l>
          <l>In Latium celseque super Capitolia Rome</l>
          <l>Sextus ab his annus agitur. Quid multa? Redimus</l>
          <l>Per mare iam totiens mensum totiensque remensum,</l>
          <l>Perque nimis notas Alpes. Rapit omnia mundo</l>
          <l>Prorsus avara dies, et sensim labilis etas:</l>
          <l>Dum rus nempe silens et opaca revisimus antra,</l>
          <l>Mira loci facies, operis vestigia nusquam,</l>
          <l>Omnia calcabant hostes sparsusque iacebat</l>
          <l>Agger et undivagis prestabat piscibus aulam.</l>
          <l>Rursus in ambigui redeo discrimina belli,</l>
          <l>Et dabat arma dolor, vires cumulaverat ira:</l>
          <l>Conveniunt duri agricole, pastoria nec non</l>
          <l>Exiguo conducta cohors, succinctus et alte</l>
          <l>Piscator madidus posito michi militat hamo.</l>
          <l>Volvimus ingentes scopulos ac viscera matris</l>
          <l>Carpimus omnigene et squalentia vellimus ossa</l>
          <l>Paulatim et ferro montem tenuamus adunco.</l>
          <l>Pellimus his tota nymphas regione subactas,</l>
          <l>Erigimusque sacris mansura palatia Musis</l>
          <l>Fluminis in ripa, preterlabendo vicissim</l>
          <l>Hinc sua damna gement, hinc gaudia nostra videbunt,</l>
          <l>Nil aliud nisi forte minas et murmur inane.</l>
          <l>Exitus hic tantorum operum, neve omnia nobis</l>
          <l>Attribuam, manifesta Canis, manifesta Leonis</l>
          <l>Sensimus auxilia, Phebi peperere favorem.</l>
          <l>Ille pelam nostris movit pro partibus arma</l>
          <l>Atque arcum pharetramque levem estiferasque sagittas,</l>
          <l>Pugnavitque die medio, iuvitque superne</l>
          <l>Per noctem obsequiosa soror velut emula fratris,</l>
          <l>Addidit ac luci spatium tenebrasque repressit.</l>
          <l>Sentio propositum tamen hinc fraudemque latentem:</l>
          <l>Dum glaciem nimbosa ferant ventosque nivesque</l>
          <l>Sidera et undantem dum verset Aquarius urnam</l>
          <l>Expectant, tunc incauto michi multa minantur,</l>
          <l>Tum specus hoc vastum rapido vomet ore fluentum,</l>
          <l>Gurgitibus miris properans succurrere victis.</l>
          <l>Omnia sunt provisa michi; iam parte revulsa</l>
          <l>Rupis et aggestis vicino e litore saxis</l>
          <l>Hibernum prestruxit iter mea lecta iuventus.</l>
          <l>Nec nos aut fracto veniens Padus aggere multum</l>
          <l>Terreat aut rupti contemptor pontis Araxes.</l>
          <l>Iam victor, iam pace fruens, tutusque futuri</l>
          <l>Pannosas comites vix serum in flumine puro</l>
          <l>Exposui, lavique vadis: hic sepe precanti</l>
          <l>Antiquos renovare modos, contingere lauros,</l>
          <l>Nectere serta manu, sacras spectare choreas</l>
          <l>Permissum, sileat quamquam indignatus Apollo</l>
          <l>Cirraque muta iugo iam pridem subsit hiberno.</l>
          <l>His ego non plausum ventosaque festa theatri,</l>
          <l>Nec murmur turbe varium, sed rara bonorum</l>
          <l>Pectora pollicitus, merentia corda levavi</l>
          <l>Hospitio mensaque fovens castoque cubili.</l>
          <l>Iamque Elicon collisque biceps, iamque ungue caballi</l>
          <l>Fons oriens, vatumque virens iam silva videri</l>
          <l>Incipit et miseris melior fortuna reverti.</l>
          <l>Hec age visurus propera, per siqua quietis</l>
          <l>Cura tibi, cernes bellis hec otia quantum</l>
          <l>Urbanis preferre velis, neu dura timeto</l>
          <l>Fercula et horridulis inculta cubilia culmis</l>
          <l>Regibus alternare vices gratissima res est,</l>
          <l>Fastiditur idem semper, variata voluptas</l>
          <l>Blandior est aliumque refert dilata saporem.</l>
          <l>Adde quod et lautas epulas et vina Rubenti</l>
          <l>Monte vel ardenti dudum transvecta Vesevo,</l>
          <l>Argentumque nitens, gregis ac preciosa Britanni</l>
          <l>Vellera, adorato demersas murice vestes</l>
          <l>Ferre brevi potes ipse via. Da cetera nobis:</l>
          <l>Herba thorum, ramis tectum viridantibus arbor,</l>
          <l>At citharam Philomena feret, quam nulla libido</l>
          <l>Flexit adhuc, tremulo permulcens gutture silvas,</l>
          <l>Innuba virgineo canit, et non sibilat anno.</l>
          <l>Nos tibi multiloquos, si fert ea cura, libellos,</l>
          <l>Musarumque choros, domitisque insistere nymphis,</l>
          <l>Nos tibi pampineos colles gravidosque racemos,</l>
          <l>Denique mellifluas ficus undamque recentem</l>
          <l>Gurgite de medio offerimus, cantusque volucrum</l>
          <l>Innumeros montisque sinus curvosque recessus</l>
          <l>Et nemorum gelidas udis in vallibus umbras.</l>
        </div2>

        <div2 n="2 Ad Rainaldum Veronensem">

          <opener>
            <salute>AD RAINALDUM DE LIBERO PAGO VERONENSEM POETAM</salute>
          </opener>

          <l>Est puer hic nobis letis demissus ab astris,</l>
          <l>Atque Mose ad ripam genitus tenerisque sub annis</l>
          <l>Altus aquis Secane; Rodani nunc hospes ad undam.</l>
          <l>Acceptus Musis, digito doctissimus omnes</l>
          <l>Organicos miscere modos curasque nocentes</l>
          <l>Pellere pectoribus, silvasque impellere cantu,</l>
          <l>Sistere precipites pluvias, compescere ventos.</l>
          <l>Hunc ego post patrios amnes, ut amena vicissim</l>
          <l>Flumina nostra bibat, Athesimque Padumque parentem</l>
          <l>Hortor, et Ausonia, duce me, respiret in ora:</l>
          <l>Pollicitis precibusque animum flexisse videbar;</l>
          <l>Spes titubat maiore minor; postquam attigit aulas</l>
          <l>Pontificum, celebrat quos cardine Roma corusco,</l>
          <l>Consilii subsedit inops, quo tramite vergat,</l>
          <l>Hereat has inter gazas aurique nitorem,</l>
          <l>Nos ne fidemque sequi nostram velit; inde nivalem</l>
          <l>Horret et aeriam saxosi verticis Alpem</l>
          <l>Ac putat Italiam toto distare profundo.</l>
          <l>Hinc requies promissa trahit terrasque videndi</l>
          <l>Famosas impellit amor; iuvenilia quorsum</l>
          <l>Consilia evadant, dubium. Tibi funditus ipse</l>
          <l>Persuade, nil hoc animi modulante tumultus</l>
          <l>Iuris habere sui. Pax est, ubi iusserit ille,</l>
          <l>Gaudia sub digitis habitant, dulcedine mira</l>
          <l>Vincuntur tristes et vertunt terga querele;</l>
          <l>Si sequitur, mulcebit agros et pascua late</l>
          <l>Eridani vestrosque lacus fontesque decoros,</l>
          <l>Quos parit et vitreo mittit mons aureus amni.</l>
          <l>Te tamen ante alios curis absolvet amaris</l>
          <l>Solamenque feret studiis calamumque iuvabit:</l>
          <l>Iudice te, Philomena sibi iam luce propinqua</l>
          <l>Cedet, inexpletos iuvenis dum cantat amores,</l>
          <l>Cedet olor cantu senior iam morte sub ipsa,</l>
          <l>Nubila diffugient celo, pelagoque procelle,</l>
          <l>Parcius electrum flentes stillare sorores</l>
          <l>Incipient fratrisque minus meminisse ruinam.</l>
        </div2>

        <div2 n="3 Ad Guillelmum Veronensem">

          <opener>
            <salute>AD GUILLELMUM VERONENSEM ORATOREM</salute>
          </opener>

          <l>Turbida nos urbis species et dulcis ameni</l>
          <l>Ruris amor tulerat vitreos invisere fontes,</l>
          <l>Mirandum caput Sorge, quod vatibus ingens</l>
          <l>Calcar et ingenio generosas admovet alas.</l>
          <l>Hic, ubi te mecum convulsa revolvere saxa</l>
          <l>Non puduit campumque satis laxare malignum,</l>
          <l>Vernantem variis videas nunc floribus ortum,</l>
          <l>Natura cedente operi. Pars amne profundo</l>
          <l>Cingitur, at partem preruptis rupibus ambit</l>
          <l>Mons gelidus calidumque iugis obversus ad austrum.</l>
          <l>Hinc medio ruit umbra die. Pars nuda tepenti</l>
          <l>Porta foret zephiro, sed et hinc procul arcet agrestis</l>
          <l>Murus, ab accessu prohibens pecudesque virosque.</l>
          <l>Aerias sed enim ramis viridantibus alte</l>
          <l>Littoreas volucres scopulis intexere nidos,</l>
          <l>Has musco velare domos, sed frondibus illas,</l>
          <l>Progeniemque inopem fidis trepidare sub alis</l>
          <l>Aspicias atque ore cibos captare trementi.</l>
          <l>Concava tum querulis complentur vocibus antra,</l>
          <l>Et color hinc oculos, illinc sonus advocat aures</l>
          <l>Certatim, dulci spectacula plena tumultu</l>
          <l>Suspendunt grato ve quies condita labore.</l>
          <l>Hic unus cum pace dies exactus aventi</l>
          <l>Vix totus; tot me laqueis, tot curia curis</l>
          <l>Implicat. Id meritum, qui vincula nota libenter</l>
          <l>Infelix tritaque iugum cervice recepi.</l>
          <l>Nunc tamen illius iuvat hic meminisse diei,</l>
          <l>Dum latices, dum prata vagus, dumque insita miror</l>
          <l>Arbuta, dum lauros alia regione petitas,</l>
          <l>Obvia Guillelmi facies; truncisque vadisque</l>
          <l>Inque oculis tu solus eras: «Hoc aggere fessi</l>
          <l>Sedimus, has tacito accubitu compressimus herbas,</l>
          <l>Lusimus hic, puris subter labentibus undis,</l>
          <l>Hic longo exilio sparsas revocare Camenas,</l>
          <l>Hic graios latiosque simul conferre poetas</l>
          <l>Dulce fuit veterumque sacros memorare labores,</l>
          <l>Nostrorum immemores, hic cenam in tempora noctis</l>
          <l>Traximus alterno pariter sermone refecti».</l>
          <l>Singula dum repeto, lux illa brevissima furtim</l>
          <l>Labitur et Clausa vix serum Valle revellor.</l>
          <l>Faucibus egressus, cum iam silvestria Tempe</l>
          <l>Umbrososque sinus spectans post terga viderem,</l>
          <l>Lucidus ac mecum ad levam descenderet amnis,</l>
          <l>Surgit ab adverso vulgus muliebre virisque</l>
          <l>Intermixta acies. Forme discrimina longe</l>
          <l>Nulla putes, habitum confudit gallicus olim</l>
          <l>Luxus et ambigui texit vestigia sexus.</l>
          <l>Congredimur magis atque magis, vultusque patescunt,</l>
          <l>Et vitte tenues et texta monilia gemmis</l>
          <l>Et crinalis honos distinctaque purpura limbo,</l>
          <l>Stellantesque nitent digiti; propiusque per agmen</l>
          <l>Intuitus, solite post mutua verba salutis,</l>
          <l>Obstupui: tuus ignis erat, tua cura iocusque.</l>
          <l>O qualis facies! Oculis habitare sub illis</l>
          <l>Visus eras, salvere iubens et prendere dextra,</l>
          <l>Et mecum de more loqui. Quo pergeret ultro</l>
          <l>Percontor comites. «Fontis quo fama vocaret»</l>
          <l>Responsum; sed forte alio de fonte latenter</l>
          <l>Causa petita vie. Quas non se vertit in artes</l>
          <l>Ingeniosus amor? Quid non didicistis, amantes?</l>
          <l>Forsan in his pridem tua noverat otia terris,</l>
          <l>Et quia te nusquam, vestigia nota legebat</l>
          <l>Te recolens, fingensque tuos in imagine vultus.</l>
          <l>Talis erat, sic visa michi est, et quisquis amasset</l>
          <l>Diceret: «Hec ardet reducique occurrit amico».</l>
          <l>Ibat enim cupide studioque accensa videndi</l>
          <l>Letior ac solito et dulcedine capta locorum.</l>
          <l>Tentavi reditum, quasi te visurus in illa,</l>
          <l>Et iam versus eram, tecum remeare putabam,</l>
          <l>Et voces audire tuas et cernere gestus.</l>
          <l>Ut similes ligat almus amor! Negat illa: rigorem</l>
          <l>Virginis hemonie, Phebo mirante, videbar</l>
          <l>Aut indignantem Actheoni spectare Dianam,</l>
          <l>Si foret arcus ei pendensque in terga pharetra.</l>
          <l>Arma ferunt oculi, dulces iacit inde sagittas,</l>
          <l>Spicula nota tibi, nec amantum incognita turbe.</l>
          <l>Digredimur tandem, veniens nox verba diremit.</l>
        </div2>

        <div2 n="4 Ad Iohannem de Columna">

          <opener>
            <salute>AD IOHANNEM DE COLUMNA</salute>
          </opener>

          <l>Iulius alter adest, adeat simul altera limen</l>
          <l>Littera nostra tuum, curas que narret agrestes.</l>
          <l>Quo tandem lis longa brevis pervenerit orti,</l>
          <l>Que michi cum nymphis bellorum ex ordine cause,</l>
          <l>Cuntos nosse reor, que se mea carmine fama</l>
          <l>Extendit nomenque novi tulit aura poete.</l>
          <l>Aspera iam lustris certamina nempe duobus</l>
          <l>Crebraque conserimus: non plures Troia per annos</l>
          <l>Obstitit aut Graium ceptis aut Gallia nostris.</l>
          <l>Omnia tentavi: spem quam michi prebuit estas</l>
          <l>Proxima fregit hiems auctique potentia fontis,</l>
          <l>Viceruntque operum fastidia. Cessimus ultro,</l>
          <l>Reddidimusque viam. Scopulosa repagula nusquam,</l>
          <l>Nusquam indignanti transverse in flumine moles,</l>
          <l>Ac convulsa sonant rupis fragmenta vetuste.</l>
          <l>Unda tulit partem partemque tulere coloni,</l>
          <l>Et novus antiqui labor impulit acta laboris.</l>
          <l>Propositum, ceu navigium, moderabor, ut ipsa</l>
          <l>Tempestas rerum hortatur; nunc urget in austrum,</l>
          <l>Nunc boream septemque iubet spectare triones:</l>
          <l>Quo vocat illa sequar, ne vi trahar, omnia frustra</l>
          <l>Nisus in adversum. Proram diversa monebo</l>
          <l>Littora respicere et ventis parere cherucos,</l>
          <l>Atque gubernaclum partes versatile in omnes</l>
          <l>Intenta frenabo manu. Gratissimus olim</l>
          <l>Ludus erat querulas nymphas cum murmure multo</l>
          <l>Sedibus e propriis et avito expellere regno.</l>
          <l>Annuus hinc labor et bellum immortale, favente</l>
          <l>Bruma illis, estate michi, cui mixta voluptas</l>
          <l>Plurima moliri captum dulcedine quadam</l>
          <l>Compulit usque adeo. Quodsi licet infima summis</l>
          <l>Et pelago angusti componere gurgitis undam,</l>
          <l>Ac regum vatumque inopes conferre paratus,</l>
          <l>Persida sic quondam navali ponte superbus</l>
          <l>Hellespontiaco Xerses traiecerat estu:</l>
          <l>Sic etiam armipotens longo post tempore Cesar</l>
          <l>Cornua Brundusii validis vincire cathenis</l>
          <l>Ausus et e domito generum prohibere profundo;</l>
          <l>Sic quoque baiano temerarius equore Gaius</l>
          <l>Tertia construxit tumidi spectacula fastus,</l>
          <l>Que nunc sparsa vident naute numerantque sub alto.</l>
          <l>Hic Hellespontus, Baie michi Brundusiumque,</l>
          <l>Hic ferro fodiendus Athos. Nunc altera pectus</l>
          <l>Cura subit: video naturam vincere quantus</l>
          <l>Sit labor. Ergo suum servent elementa tenorem,</l>
          <l>Amnis iter solitum. Sed enim brevis angulus heret</l>
          <l>Rupibus; ille quidem nympharum ab origine sedes,</l>
          <l>Nunc mea pyeridumque domus satis ampla, quod hospes</l>
          <l>Adveniet rarus, sordent quia carmina vulgo,</l>
          <l>Vitaque nostra furor sub iudice facta furenti.</l>
          <l>Hanc modo vallamus, quam nulla revellet aque vis,</l>
          <l>Ni montem oppositum a radicibus eruat imis.</l>
          <l>Si tibi cura animum, dederit si Curia tempus,</l>
          <l>Omnia, mutato, nostrum decus, ordine rerum,</l>
          <l>Me nymphis, nymphasque michi cessisse vicissim</l>
          <l>Et cecidisse minas compressaque bella videbis.</l>
          <l>Retia nunc sunt arma michi et laberinthius error</l>
          <l>Viminea contextus acu, qui pervius undis</l>
          <l>Piscibus est carcer nulla remeabilis arte.</l>
          <l>Pro gladiis curvos hamos, fallacibus escis</l>
          <l>Implicitos, tremulasque sudes, parvumque tridentem,</l>
          <l>Piscator modo factus ago, quo terga natantum</l>
          <l>Sistere iam didici duroque affigere saxo.</l>
          <l>Primitias en fluminee transmittimus artis.</l>
          <l>Et versus quod Clausa domos habet artaque Vallis</l>
          <l>Que tibi pisciculos et rustica carmina pascit.</l>
        </div2>

        <div2 n="5 Ad Iohannem de Columna">

          <opener>
            <salute>AD EUNDEM</salute>
          </opener>

          <l>Cunta dies minuit: tua munera tempore crescunt</l>
          <l>Atque usus meliora facit. Tibi regius aule</l>
          <l>Assuetus menseque canis somnosque superbos</l>
          <l>Purpureis captare thoris, transmissus ab ora</l>
          <l>Occidua, patrios mores hispanaque raptim</l>
          <l>Limina romuleis opibus somnumque cibumque</l>
          <l>Posthabuit, sortemque novam melioraque cernens</l>
          <l>Omnia, tranquilla letus statione quievit.</l>
          <l>Hunc michi digressus supremaque verba paranti</l>
          <l>Solamen comitemque vie largiris: at ille,</l>
          <l>Sublimi de sede licet venturus ad imam,</l>
          <l>Paret, et iniectis mestus dat colla cathenis,</l>
          <l>Et sequitur, nec spernit heri mandata minoris</l>
          <l>Paulatim minus atque minus meminisse relictas</l>
          <l>Delitias. Iam prata iuvant, iam lucida tranans</l>
          <l>Flumina mordet aquas, luditque in gurgite puro,</l>
          <l>Fercula iam sibi nostra placent, et libera curis</l>
          <l>Otia. Deserti non ampla palatia regis</l>
          <l>Anteferat variasque dapes: nam panis et unda</l>
          <l>Sufficiunt ac parva domus. Iam membra refulgent</l>
          <l>Lota feri, cecidit scabies in fonte salubri</l>
          <l>Torpenti contracta situ; iam vertice toto</l>
          <l>Altior it solito cervixque thorosior extat.</l>
          <l>Iamque tumet phaleris, iam visa monilia mulcent,</l>
          <l>Amplaque zona rubens niveisque intexta columnis,</l>
          <l>Seque fuisse tuum recolens secum ipse superbit,</l>
          <l>Multa minax. Fugit nostro de gramine pastor</l>
          <l>Seque suumque gregem procul abdidit. Atria custos</l>
          <l>Formidatus habet: plebs importuna procaxque</l>
          <l>Hactenus obsessum metuit contingere limen.</l>
          <l>Liber ago: meus assertor michi scilicet unus</l>
          <l>Est comes assiduus. Quotiens lassata diurnis</l>
          <l>Sub noctem curis thalamo mea membra silenti</l>
          <l>Composui facilemque oculis dedit hora quietem,</l>
          <l>Excubat ante fores. Quotiens me longior equo</l>
          <l>Somnus habet fessum, queritur, solisque reversi</l>
          <l>Admonet increpitans et concutit ostia plantis.</l>
          <l>Illicet egressum vultu plaudente salutat,</l>
          <l>Meque preit, loca nota petens et lumina volvens</l>
          <l>Sepe retro. Levi sed postquam in margine ripe</l>
          <l>Procubui et solitis curis insistere cepi,</l>
          <l>Vertitur huc illuc, aditus circumspicit omnes,</l>
          <l>Candida tum viridi proiectus pectora terre,</l>
          <l>Tandem terga michi obvertit, venientibus ora.</l>
          <l>Est inter fontes gelidos locus, undique solis</l>
          <l>Pervius alitibus, scopulis et flumine cinctus.</l>
          <l>Hac gressu trepidante feror manet ille, viamque</l>
          <l>Occupat et magno tegit artum corpore saxum.</l>
          <l>Latratu exiguo conspectos nuntiat ante,</l>
          <l>Inde ruit, nisi forte vetes; nam plurima servat,</l>
          <l>Si quis cunta notet, sensus vestigia nostri.</l>
          <l>Iussus inardescit; strictis lentescit habenis,</l>
          <l>Torvus ut adversus reliquos, sic blandus amicis</l>
          <l>Auribus abiectis tremulaque occurrere cauda.</l>
          <l>Prospicit hunc medio transversum calle tremiscens</l>
          <l>Rusticus, et legum nodos perplexaque iura</l>
          <l>Consiliumque domus inopis, connubia nate</l>
          <l>Me percontari solitus, velut Appius alter,</l>
          <l>Acilius ve forem, et Musas turbare quietas;</l>
          <l>Nunc secum sua solus agit: michi, maxima vite</l>
          <l>Commoditas, mecum esse licet; que cunta fatebor</l>
          <l>Muneribus debere tuis. Solatia mille</l>
          <l>Preterea: saltu colles amnemque fatigat,</l>
          <l>Arguta pueros imitatur voce canentes</l>
          <l>Et risus motura facit. Penitusque vadosis</l>
          <l>Anseribus gravis hostis adest, per littora et altos</l>
          <l>Insequitur scopulos: fundo nec tutior imo est</l>
          <l>Aliger infelix: medio nam flumine prensum</l>
          <l>Extrahit et pingues cenas nolentibus offert.</l>
          <l>Sepius atque epulas venatibus ornat agrestes.</l>
          <l>Sed iocus est aut ira levis, seu grata natanti</l>
          <l>Preda est, seu strepitu offendunt: nam mitior agno</l>
          <l>Esse solet parvis. Nunquam, michi crede, vel edum</l>
          <l>Vel fragilem tentabit ovem profugamque capellam.</l>
          <l>Occursu trepidi leporis quasi territus heret,</l>
          <l>At fetas laniare sues validosque iuvencos</l>
          <l>Audet et arreptas convellere morsibus aures.</l>
          <l>Moribus his quondam diversi a finibus orbis</l>
          <l>Missus Alexandro canis est, et regius idem</l>
          <l>Et contemptor erat, quem non plebeia moveret</l>
          <l>Belua: non damas, non apros ille nec ursos</l>
          <l>Tangeret, alta suos servans in vulnera dentes.</l>
          <l>Que male cum preceps novisset dona tyrannus</l>
          <l>Mox generosum animal, meritum meliora, peremit:</l>
          <l>Mittitur hinc alius sevos mactare leones</l>
          <l>Doctus et everso tellurem elephante subactam</l>
          <l>Concutere. Hunc iuvenis tandem miratus amevit,</l>
          <l>Erroremque suum novit, serumque perempti</l>
          <l>Penituit, quem non digno prius hoste probasset.</l>
          <l>At michi nota mei virtus: impune catellus</l>
          <l>Mordeat hunc lactens, quem non gravis ira leene</l>
          <l>Terreat orbate nec fervens tigridis ardor.</l>
          <l>Tu presens, nisi fallor, eras, quando alta supremi</l>
          <l>Atria pontificis subito completa tumultu</l>
          <l>Movit, ubi intonuit, villisque rigentibus horrens</l>
          <l>Ibat, ut ostensi laceraret claustra leonis.</l>
          <l>Vix inde abductus merens magnumque dolorem</l>
          <l>Testatus gemitu rauco longis ve querelis.</l>
          <l>Sed multum res parva tenet: sit finis, ut unum</l>
          <l>Non sileam. Si forte aliquem videt ille tuorum,</l>
          <l>Seu casus, seu iussa ferant, quod scilicet absens</l>
          <l>Semper adesse tuis non desinis, incipit aulam</l>
          <l>Suspirare tuam, vallesque et rura perosus,</l>
          <l>Fortuneque memor veteris. Sors libera detur.</l>
          <l>Mallet ad excelsam merito remeare Columnam.</l>
        </div2>

        <div2 n="6 Ad arbores suas">

          <opener>
            <salute>AD ARBORES SUAS</salute>
          </opener>

          <l>Silva, precor, generosa ferax per secula, tanti</l>
          <l>Vive memor domini! Felices surgite, plante,</l>
          <l>Tendite pomiferos sub nubila, tendite ramos,</l>
          <l>Herbosumque solum frondosi palmitis umbra,</l>
          <l>Dum fremit ore Ieo, dum sicca revertitur estas,</l>
          <l>Protegite et solis nimios arcete furores.</l>
          <l>Iam zephiro fluxere nives, iam bruma recessit;</l>
          <l>Floriger ecce Aries iam piscibus instat aquosis.</l>
          <l>Vere habitum mutare novo, viridique colore</l>
          <l>Vestiri et letos pro tempore sumere vultus</l>
          <l>Ille iubet, qui iam vestri sibi poscere partem</l>
          <l>Dignatur fetusque graves dignabitur olim</l>
          <l>(Crescite!) magnifica forsan contingere dextra,</l>
          <l>Maximus ille virum, quos suscipit Itala tellus,</l>
          <l>Ille, inquam, aerie parent cui protinus Alpes,</l>
          <l>Cui pater Apenninus arat, cui ditia rura,</l>
          <l>Rex Padus ingenti spumans intersecat amne,</l>
          <l>Atque coronatos altis in turribus angues</l>
          <l>Obstupet, et dominum hinc illinc veneratur eundem;</l>
          <l>Adriaci, quem stagna maris Tirrenaque late</l>
          <l>Equora permetuunt; quem transalpina verentur,</l>
          <l>Seu cupiunt sibi regna ducem, qui crimina duris</l>
          <l>Nexibus illaqueat legumque coercet habenis</l>
          <l>Iustitiaque regit populos; quique aurea fesse</l>
          <l>Tertius Esperie melioris secla metalli,</l>
          <l>Et Mediolano romanas intulit artes,</l>
          <l>Parcere subiectis et debellare superbos.</l>
        </div2>

        <div2 n="7 Ad Petrum Dantis">

          <opener>
            <salute>AD PETRUM DANTIS FLORENTINUM</salute>
          </opener>

          <l>Si sapientis habent aliquid fantasmata certi,</l>
          <l>Spes michi magna boni, longos deus ille labores</l>
          <l>Forsitan etherea spectans miseratur ab arce</l>
          <l>Et lacrimis iam finis adest. O sera quietis</l>
          <l>Tempora grata tamen! Sed quod prior ista videres</l>
          <l>Fecit amor patrie, quam, quo melioribus astris</l>
          <l>Nascimur, hoc animo colimus meliore parentem.</l>
          <l>Et tua nunc igitur vigilantia pectora cure</l>
          <l>Sollicitant memoremque sopor suspendit amantem.</l>
          <l>Tu michi da veniam, brevior sum, dextra dolore</l>
          <l>Segnis hebet calamumque movens sibi fessa videtur</l>
          <l>Nodosam versare trabem: tibi cognita causa est.</l>
        </div2>

        <div2 n="8 Ad Zenobium Florentinum">

          <opener>
            <salute>AD ZENOBIUM FLORENTINUM</salute>
          </opener>

          <l>O felix, cui vel viduam spectare parentem</l>
          <l>Contigit atque vagas deserto in monte sorores!</l>
          <l>Vidisti quod mundus iners, quod vulgus avarum,</l>
          <l>Posteritas quod ceca nequit. Spectacula raro</l>
          <l>Ingeniis permissa sacris, tot milia rerum,</l>
          <l>Tot curas formasque hominum speciesque laborum</l>
          <l>Cernere sub pedibus poteras tranquillus ab alto,</l>
          <l>Me procul in tenebris per devia longa viarum</l>
          <l>Errantem vidisse fuit. Sed traxit amate</l>
          <l>Frondis odor, libuitque sequi, quem iure licebat</l>
          <l>Spernere, pyerias ausum decerpere lauros:</l>
          <l>Fortior ignavum miles sic signa ferentem,</l>
          <l>Doctus inexpertos observat nauta magistros;</l>
          <l>Propositi tamen egregii votique modesti</l>
          <l>Quisquis es, in nostrum adeo propensus amorem,</l>
          <l>Te lete cupidisque animi complectimur ulnis.</l>
        </div2>

        <div2 n="9 Ad Zenobium Florentinum">

          <opener>
            <salute>AD ZENOBIUM FLORENTINUM</salute>
          </opener>

          <l>Dulce iter in patriam, dulcis fuga: rarior hospes</l>
          <l>Attrahit, at note retrahunt fastidia turbe.</l>
          <l>Quid facias, anime? Locus is quo pergimus, inquam,</l>
          <l>Fert mala iuncta bonis et dulcia miscet amaris.</l>
          <l>Cunta quidem subeunda simul fugiendaque nobis</l>
          <l>Cunta simul, neque enim facilis discretio rerum:</l>
          <l>«Eligit ille fugam». Quid, quod nec aperta volenti</l>
          <l>Ianua? In exilium cives egere superbi.</l>
          <l>Claudit iniquam urbem qui ius sibi supprimit equum.</l>
          <l>Est genus exilii tacitum, sunt vulnera ceca.</l>
          <l>Miraris? Cui non paucorum iniuria nota est,</l>
          <l>Quam fovet immemoris populi patientia nostri,</l>
          <l>Vel vi rapta domus, vel pascua ruris aviti,</l>
          <l>Amisseque preces et tot per inane querele?</l>
          <l>Indignor, ne vera negem. Tecum ne licebit</l>
          <l>Glorier? Amplexa est gremio nos aurea Roma</l>
          <l>Et civem dignata suum, dulcisque Maroni</l>
          <l>Parthenope, sacro fedus feriente Roberto.</l>
          <l>Quid referenda michi seu docta Bononia legum,</l>
          <l>Seu salis inferni decorantes littora Pise,</l>
          <l>Atque Adrie imperitans alter que Venetia mundus,</l>
          <l>Historieque parens Patavum, seu Smyrna Latinis,</l>
          <l>Mantua sideree nutrix longeva poesis,</l>
          <l>Parma vel imperii clipeus, si credimus olim</l>
          <l>Romuleos dum dura duces fortuna premebat.</l>
          <l>Quid loquar hesperias urbes atque oppida nostrum</l>
          <l>Inter honoratos numerantia nomen alumnos,</l>
          <l>Vestra quod una suis abolet Florentia fastis?</l>
          <l>Longius impellor, calamum rapit ira calentem;</l>
          <l>Gallia me voluit, proles generosa Philippi</l>
          <l>Non neget: extrerni proprium voluere Britanni:</l>
          <l>Immeritum, fateor, sed in hoc michi sidera saltem</l>
          <l>Dextra favent, levi mulcentia luminis astrum.</l>
          <l>Quo tulit ecce dolor! Leso tu parce loquaci,</l>
          <l>Non fugimus patriam, sed nos fugat illa profecto.</l>
          <l>Mos vetus exemplis illustribus! Aspice busta</l>
          <l>Sparsa virum, patria vetitum tellure iacere,</l>
          <l>Quos cives, quenam peregrino in pulvere saxa!</l>
          <l>Quos cineres, que membra premunt! Solabimur ergo,</l>
          <l>Et moniti meliora animo tolerabimus equo.</l>
        </div2>

        <div2 n="10 Ad Brunum Florentinum">

          <opener>
            <salute>AD BRUNUM FLORENTINUM</salute>
          </opener>

          <l>Pyerias comites et plectra sonantia Phebi,</l>
          <l>Hemoniamque alio laurum procul orbe relictam</l>
          <l>Noveris, antiqui precium predulce laboris.</l>
          <l>Tristia pro Musis habitant precordia cure,</l>
          <l>E quibus infaustas mors imperiosa choreas</l>
          <l>Fortuna modulante ciet. Non aridus agnos</l>
          <l>Dente lupus rapido, teneros non feta iuvencos</l>
          <l>Tigris et imbelles Iovis armiger ungue columbas</l>
          <l>Acrius insequitur, quam me trux illa meosque,</l>
          <l>Me linquens rapiensque illos; quo Musa dolore</l>
          <l>Ceptum liquit opus; elegos et flebile carmen</l>
          <l>Fessus arat calamus, siccis sitit Africa glebis</l>
          <l>Nostra, fatigato longum deserta colono,</l>
          <l>Castalii nec fontis opem, nec frondis odorem</l>
          <l>Sentit apollinee, sed robora dira, cupressos,</l>
          <l>Funereosque rogos lacrimarum proluit imbri,</l>
          <l>Quem nimbi tristesque animi peperere procelle.</l>
          <l>Heroas canere institeram: conatibus obstant</l>
          <l>Sidera magnificis; alio levis orbita calle</l>
          <l>Ingenii transversa mei. Male sanus ad egros</l>
          <l>Ducor et heu merens aliorum lumina tergo:</l>
          <l>Cogis enim, Fortuna nocens, en tempore quanto</l>
          <l>Quinque sepulcra virum, quales si prisca dedissent</l>
          <l>Secula, meonio vigilatum carmen Homero</l>
          <l>Clara vel ausoniis celebrasset Mantua Musis.</l>
          <l>Ergo deas alibi, sed quid loquor? Omnia tecum,</l>
          <l>Et Phebum et comites totumque Elicona require;</l>
          <l>Ars michi iam gemere est et castigare gementes.</l>
        </div2>

        <div2 n="11 Ad Guillelmum Veronensem">

          <opener>
            <salute>AD GULIELMUM VERONENSEM ORATOREM S.</salute>
          </opener>

          <l>Febribus obsideor validis mortemque propinquam</l>
          <l>Suspicor: hec inter turri vigil improbus alta</l>
          <l>Excubat, et rauco pernox obmurmurat ore.</l>
          <l>Classica dira fremunt, belli circumvolat horror,</l>
          <l>Ditia barbaricis vacuantur rura rapinis</l>
          <l>Innocuusque cruor per dulcia funditur arva.</l>
          <l>Vulgus inane gemit, taciti stant limine patres,</l>
          <l>Femineeque sonant per compita mesta querele.</l>
          <l>Singula dum premerent, celsam rationis in arcem</l>
          <l>Evasi, fateorque libens hec tempora linquo.</l>
          <l>Hactenus hic animi status est michi, cetera morbo,</l>
          <l>Si nequeam victus, pro me vaga fama loquetur.</l>
        </div2>

        <div2 n="12 Ad Guillelmum Veronensem">

          <opener>
            <salute>AD EUNDEM S.</salute>
          </opener>

          <l>Actum erat, extremam victus rapiebar ad horam,</l>
          <l>Potio ni tristis bilem domuisset amaram</l>
          <l>Artifici pretenta manu. Mox limine ab atro</l>
          <l>Mortis ad astrigerum videor michi versus Olimpum,</l>
          <l>Nunc terram titubansque premo. Voxque ipsa fatetur</l>
          <l>Semianimem pallorque gravis, spes reddita vite,</l>
          <l>Cetera conveniunt morti. Tu vive diuque,</l>
          <l>Quicquid erit, letum, nostri memor, exige tempus.</l>
        </div2>

        <div2 n="13 Ad Iohannem Barilem">

          <opener>
            <salute>AD IOANNEM BARILEM NEAPOLITANUM MILITEM S.</salute>
          </opener>

          <l>Doctus ad horrificam delectus nauta procellas,</l>
          <l>Grande onus et rari mixtam tibi sentis honoris</l>
          <l>Materiam imponi. Famam, nisi fallor, amabat</l>
          <l>Qui iussit tam magna, tuam; verum otia nostra</l>
          <l>Oderat ac requiem. Spectati dextra magistri</l>
          <l>Poscitur ad clavum quotiens violentior auster</l>
          <l>Incubuitque vadis scopuloque illisa maligno</l>
          <l>Ingemuit raucum iam pervia fluctibus alnus.</l>
          <l>At quotiens celo mitis iacet unda sereno</l>
          <l>Blandus et Hesperio zephirus suspirat ab axe,</l>
          <l>Cura gubernacli minor est, minus indiget artis</l>
          <l>Atque opere, fragili quamvis credenda lacerto.</l>
          <l>Tu syrtim ambiguam ventis frangentibus equor,</l>
          <l>Littoreos ve canum strepitus refluam ve Caribdim</l>
          <l>Euxinum ve fretum rapidi sub faucibus Histri</l>
          <l>Ingressum te, care, puta. Tamen omnia virtus</l>
          <l>Vincet et ancipiti tua carbasa certa profundo</l>
          <l>Vis animi generosa reget. Mirabere forsan:</l>
          <l>Spes ea, vester amor, desideriumque metusque</l>
          <l>Sollicitant, quo calle queam de littore tuto</l>
          <l>In puppim transire tuam, visurus ab alto</l>
          <l>Monstra maris tumidi et portum subiturus eundem.</l>
        </div2>

        <div2 n="14 Ad Nicholaum Florentinum">

          <opener>
            <salute>AD NICHOLAUM FLORENTINUM S.</salute>
          </opener>

          <l>Si iuvat agricolam ruris spectata subacti</l>
          <l>Gloria, dum fulvas oculo metitur aristas</l>
          <l>Divitiasque suas, tamen idem in colle benigno</l>
          <l>Dulcius aeriam quercum fagumque comantem,</l>
          <l>Pampineisque notat vestitam vitibus ulmum:</l>
          <l>Pastorem si fama gregis vulgata superbum</l>
          <l>Efficit, ac toto secernit ab agmine magnum</l>
          <l>Letior herbosa ludentem in valle iuvencum,</l>
          <l>Hunc colit ante alios mulcens, hunc nomine certo</l>
          <l>Signat, odoratis intexens cornua sertis.</l>
          <l>Quanta michi gentique putas tua gloria nostre,</l>
          <l>Quantaque lux patrie, quem tot tolerare laborum</l>
          <l>Aspera, tot laqueos cauto transcendere gressu</l>
          <l>Hostibus horrendum carumque videmus amicis,</l>
          <l>Quem nec torva minis, claro nec perfida cepto</l>
          <l>Blanditiis Fortuna movet, tam tristibus unum</l>
          <l>Quam letis mirata virum. Tibi carbasa cimbe</l>
          <l>Et clavum lassata sue Trinacria tandem</l>
          <l>Credidit. Extrema sic tempestate magister</l>
          <l>Eligitur, dubio miles sic sepe duello.</l>
          <l>Sorte sub ancipiti, generosis lecte periclis,</l>
          <l>Vive tui nostrique memor. Quas insita virtus,</l>
          <l>Quas animo, spes nostra, faces, tibi prima placendi,</l>
          <l>Proxima cura bonis, turbeque accendet amanti,</l>
          <l>Quos inter numerare tuum dignabere vatem.</l>
        </div2>

        <div2 n="15 Ad Florianum Ariminensem">

          <opener>
            <salute>AD FLORIANUM ARIMINENSEM MUSICUM S.</salute>
          </opener>

          <l>Orpheus Euxinios solitus vel carmine fluctus,</l>
          <l>Vel Thracum mulcere feras truncosque sequentes,</l>
          <l>Clarus avis proavisque fuit secloque loquaci</l>
          <l>Inter semideos habitus: sed tempore nostro</l>
          <l>Orpheus alter adest, si quid michi credere tutum est,</l>
          <l>Non minor antiquo. Nisi quod modo surda canenti</l>
          <l>Monstra parit tellus; redeat licet ille, nec iram</l>
          <l>Nec luxum frenare queat victusque tenaci</l>
          <l>Cedet avaritie, tanto fecundior etas</l>
          <l>Sera mali, tantum has acie vicere nepotes</l>
          <l>Ut longo postliminio consumpta reposcant</l>
          <l>Membra senes stygiaque datum sit valle reverti,</l>
          <l>Tangere iam dubias mensas dextrasque cruentas</l>
          <l>Permetuant, tectoque negent habitare sub uno,</l>
          <l>Aut simul invalide retinacula solvere puppis.</l>
          <l>Adde quod ignavo calcar locus incutit evo</l>
          <l>Et mundi sentina gravis: sic pestibus una</l>
          <l>Musica cum geminis bello concurrit iniquo.</l>
          <l>Collibus his Rhodope multum, me iudice, multum</l>
          <l>Impar erit feritate sua, nec Thracius Hebrus</l>
          <l>Certet aquis Rodani. Sunt hic predura metallum</l>
          <l>Pectora, sunt silices animi, sunt viscera flamme,</l>
          <l>Semiviros per prata boves, perque atria cernas</l>
          <l>Semiboves errare viros. Non unus opacam</l>
          <l>Minotaurus habet perplexi tramitis aulam;</l>
          <l>Plurima permixte ceceque libidinis extant</l>
          <l>Signa per infames partus sobolemque nefandam,</l>
          <l>Et natos furor unus agit rabiesque famesque</l>
          <l>Dira, nec immites cessant a sanguine fauces,</l>
          <l>Nec septena virum, sed iam millena vorantur</l>
          <l>Corpora iustorum, nec sole urgentur Athene,</l>
          <l>Sed cupidis totus laceratur dentibus orbis.</l>
          <l>Hortor abire locis, Itala tellure daturum</l>
          <l>Ingenii documenta sui; tum currere quercus,</l>
          <l>Saxaque mota sono blandosque videbimus ursos.</l>
        </div2>

        <div2 n="16 Ad Florianum Ariminensem">

          <opener>
            <salute>AD EUNDEM</salute>
          </opener>

          <l>Cesserat assidua victus prece plectiger Orpheus,</l>
          <l>Orpheus hic presens, evo, non arte secundus,</l>
          <l>Ausus opes sprevisse inopes, ignobile pondus,</l>
          <l>Iamque animo carpebat iter, sed vasa legenti</l>
          <l>Occurrit violentus Amor, dextramque superbam</l>
          <l>Inicit invalido. Mirum! Meretricula tanto</l>
          <l>Imperat ingenio: cessit reverentia, cessit</l>
          <l>Alma fides, cessere preces. Sic vincimur omnes</l>
          <l>Unius illecebris et Musica servit Amori,</l>
          <l>Cui mare, cui tellus, cui servit Iupiter ipse.</l>
        </div2>

        <div2 n="17 Ad Iohannem Boccacium">

          <opener>
            <salute>AD IOHANNEM BOCCACIUM FLORENTINUM POETAM</salute>
          </opener>

          <l>O ego, si qualem tu me tibi fingis amando</l>
          <l>Sors daret, ut vigiles sopirem carmine curas,</l>
          <l>Qualia nubifere scopulosa per avia Cirre,</l>
          <l>Qualia castalii modularer ab aggere fontis,</l>
          <l>Solamen latura tibi! Sed, crede fatenti,</l>
          <l>Fallit Amor, qui sepe deos hominesque fefellit,</l>
          <l>Iudiciis adversa lues. Si carmina vulgus</l>
          <l>Nostra legit, que causa tibi nunc summa querele est,</l>
          <l>Quod passim vulgata avido celentur amico?</l>
          <l>Nil michi, nil nostris poterat contingere Musis</l>
          <l>Tristius: id primum moturos nempe libellos</l>
          <l>Admoneo, ut vulgus fugiant paucisque placere</l>
          <l>Contenti hospitibus, penitus fallentibus auris</l>
          <l>Abstineant, plaususque leves et murmura temnant.</l>
          <l>Ingenio sin fata favent, ut forte per ora</l>
          <l>Docta virum vivus volitem, licet ardua semper</l>
          <l>Hec via sit temptata michi, tamen ipse mearum</l>
          <l>Conscius obstupeam rerum. Dum scribimus ecce</l>
          <l>Horrendum violenta tonat miscetque dolores</l>
          <l>Et varios Fortuna metus. Tot vulnera rectum</l>
          <l>Totque minas perferre grave est. Hinc nuntius atque hinc</l>
          <l>Tristis adest: illum mors abstulit atra sodalem,</l>
          <l>Hunc gladii rapuere truces, hunc carcer, at illum</l>
          <l>Morbus habet, volucres alius rabiemque ferarum</l>
          <l>Equoreosque alius pascit sub gurgite pisces.</l>
          <l>Cor michi non adamante rigens, nec ferrea mens est,</l>
          <l>Permoveor. Taceo propriam, que longa malorum</l>
          <l>Historia est; quibus hoc signum petat illa sagittis,</l>
          <l>Pectus et hoc quanto pretentans ariete pulset.</l>
          <l>Obnixi contra stamus, tum pondere nostro,</l>
          <l>Tum simul exemplis: quis monstrum fortiter illud</l>
          <l>Vicerit interdum trepidi titubamus. Ita omnem</l>
          <l>Corpoream requiem mentis labor, atque vicissim</l>
          <l>Pacem animi internam fortune prelia turbant.</l>
          <l>Vincemus tamen, ut spero, clarumque tropheum</l>
          <l>Victa ferox inimica dabit. Sed, stante duello,</l>
          <l>Turbidus ingenii status est, vix temporis huius</l>
          <l>Acta probare rear doctos. Verum omnia postquam</l>
          <l>Nostra placent, voti compos, breve suscipe carmen</l>
          <l>Et fesse lege signa manus, ac mitte querelas.</l>
        </div2>

        <div2 n="18 Ad Barbatum Sulmonensem">

          <opener>
            <salute>AD BARBATUM SULMONENSEM S.</salute>
          </opener>

          <l>Rus michi tranquillum media contingit in urbe,</l>
          <l>Rure vel urbs medio, sic prompta frequentia soli.</l>
          <l>Promptus et in latebras reditus, dum tedia turbe</l>
          <l>Offendunt. Hos alternos urbs una regressus,</l>
          <l>Hos dedit una domus, senium que pellit et iram:</l>
          <l>Nam desiderium valvas transgressus abunde</l>
          <l>Lenio, semper adest oculis animoque vicissim</l>
          <l>Quod placeat possitque graves avertere curas.</l>
          <l>Rursus et, ut strepitus pertesum, limen amicum</l>
          <l>Transeo, multa uno fugiens fastidia passu,</l>
          <l>Et querulum obverso secludens cardine vulgus.</l>
          <l>Hic michi tanta quies, quantam nec valle sonora</l>
          <l>Parnasi, nec cecropie per menia ville</l>
          <l>Invenit studiosa cohors, heremoque silenti</l>
          <l>Vix Egiptiace cives, nisi fallor, arene</l>
          <l>Angelici sensere patres. Fortuna, latenti</l>
          <l>Parce, precor, parvoque volens a limine transi,</l>
          <l>Et regum metuenda fores invade superbas.</l>
        </div2>

        <div2 n="19 Ad Barbatum Sulmonensem">

          <opener>
            <salute>AD EUNDEM S.</salute>
          </opener>

          <l>Sors sua quenque vocat: rigidam transire per Alpem</l>
          <l>Sole nivem radio nondum frangente, iubemur,</l>
          <l>Obscenosque locos, informia claustra malorum</l>
          <l>Atque feram Rodani totiens contingere ripam.</l>
          <l>Heu quis agit mea fata deus? quis sidera volvit</l>
          <l>Noxia? Si patrium fesso fortuna sepulcrum</l>
          <l>Invidet, extrema liceat iacuisse sub Artho,</l>
          <l>Aut ubi serpentes habitant, ubi nascitur Auster,</l>
          <l>Caucasea sub valle libens, Athlante sub alto</l>
          <l>Et vivam et moriar, modo sit, dum vivitur, almus,</l>
          <l>Cuius ab alternis respirem tractibus, aer,</l>
          <l>Barbara, dum morior, saltem cui reddere corpus</l>
          <l>Terra queam. Nichil e toto plus posceris orbe.</l>
          <l>Hoc etiam, fortuna, negas; huc volvis et illuc,</l>
          <l>Nullaque iam tellus, nullus michi permanet aer,</l>
          <l>Incola ceu nusquam, sic sum peregrinus ubique.</l>
          <l>Siste, precor, quacunque libet regione meoque</l>
          <l>Ludibrio lassare, ferox. Non munera regni</l>
          <l>Multa tui, non ampla peto; permitte quieta</l>
          <l>Paupertate frui, patere hanc in rure reposto</l>
          <l>Etatem transire brevem. Iam proxima mors est,</l>
          <l>Libertasque simul, medium sine turbine tanto</l>
          <l>Tempus eat; non ambitio nec avara trahit mens.</l>
          <l>Tu longos sine fine adigis perferre labores;</l>
          <l>Qui, quoniam assidue rapido cum tempore crescunt,</l>
          <l>Quis michi portus erit? qualem sperare senectam</l>
          <l>Linquitur? O miseris perplexum ambagibus orbem!</l>
          <l>Celsa tremunt, pendet medium, calcamur in imo.</l>
          <l>Ima placent, tamen aerio ceu vertice semper</l>
          <l>Mens tremit et medio pendet velut anxia calle.</l>
          <l>Id queror in primis. Quenam hec discordia rerum?</l>
          <l>Si nimbos sevumque iugis sevisse Tonantem,</l>
          <l>Si pelago fluctus tempestatesque profundo,</l>
          <l>Naufragiumque gemam, desit patientia et equi</l>
          <l>Iudicium: arentis sed enim modo gurgitis undi</l>
          <l>Obruor indignans, humilique in pulvere ventis</l>
          <l>Fulminibusque premor: sic nil michi profuit altum</l>
          <l>Solicite vitasse locum. Verum ista profecto</l>
          <l>Iusta, sed et sera est et longa et vana querela.</l>
          <l>Sors igitur mea me repetit tritumque viator</l>
          <l>Prendere iussus iter carosque relinquere amicos,</l>
          <l>Urgeor alpinum raptim penetrare Tridentum,</l>
          <l>Danubiumque novum iuvenemque ab origine Rhenum</l>
          <l>Germanosque lacus: claudit namque hostis apertas</l>
          <l>Ense vias. Quid agam? Rebus parere coactum</l>
          <l>Durius est, et ferre iugum sine murmure prestat.</l>
          <l>Pareo. Tranquillum dulcis michi fluxerat annus,</l>
          <l>Sed brevis heu nimiumque fugax, oblitaque forte</l>
          <l>Tantisper fortuna mei, dum cetera gaudet</l>
          <l>Precipiti versare rota, michi grata relinquit</l>
          <l>Otia, nunc eadem sphingosa negotia reddit,</l>
          <l>Et labor invisus placidam fugat ecce quietam.</l>
          <l>Tu, felix Barbate, tuum ne desere nidum.</l>
        </div2>

        <div2 n="20 Ad Guillelmum Veronensem">

          <opener>
            <salute>AD GUILELMUM ORATOREM VERONENSEM S.</salute>
          </opener>

          <l>Ausonias spectare fores adamante superbo,</l>
          <l>Non silice exstructas, nisi te sine dulce fuisset:</l>
          <l>Vidi etenim limenque rigens et claustra supremi</l>
          <l>Artificis firmata manu nymphasque sonoras</l>
          <l>Ceruleumque Athesim subeuntem gurgite blando.</l>
          <l>Flectitur ille volens alpini conscius ortus</l>
          <l>Et supplex melioris adit confinia mundi</l>
          <l>Natureque humiles grates agit, alta Verone</l>
          <l>Menia, frondosos colles, pulcerrima Martis</l>
          <l>Pascua et Adriaci famosas equoris urbes,</l>
          <l>Non Istrum Peucemque feram, glacialia rura,</l>
          <l>Littora nec Scythici visurus turbida ponti.</l>
          <l>Non modo res nostras igitur, pecudumque ferarum,</l>
          <l>Ac terras fluviosque vagos invicta regit sors.</l>
          <l>Vidi et terrificam solido de monte ruinam</l>
          <l>Atque indignantes precluso tramite Nymphas</l>
          <l>Vertere iter dextramque vadis impellere ripam,</l>
          <l>Et didici insano provisa pericula vati,</l>
          <l>Oppressum subita populum sub strage misellum.</l>
          <l>Mors inopina hominum et proprii mens inscia fati!</l>
        </div2>

        <div2 n="21 Ad Iohannem Barrilem">

          <opener>
            <salute>AD IOHANNEM BARRILEM NEAPOLITANUM MILITEM S.</salute>
          </opener>

          <l>Res ingens tempusque breve est: hec summa malorum.</l>
          <l>Inscius in laqueos recidi. Quid singula verbis</l>
          <l>Expediam cecumque chaos, laberinthia claustra,</l>
          <l>Erroresque novos et inextricabile septum,</l>
          <l>Solicito quod turba gratu miserabilis ambit,</l>
          <l>Amissumque semel nequit unquam attingere limen?</l>
          <l>Hic me delusum totiens, nunc sidere mesto</l>
          <l>Carcer habet miserique vagor pars una popelli,</l>
          <l>Ipse michi indignans inamenaque compita lustro.</l>
          <l>Rex tonat horrendus, stat sortibus urna malignis.</l>
          <l>Quis iussus prior ire mori? quem fata secundum</l>
          <l>Seva vocent? Nec fila ferunt, nec verba puelle</l>
          <l>Regine miserantis opem, nec Dedalus usquam est.</l>
        </div2>

        <div2 n="22 Ad Franciscum SS. Apostolorum">

          <opener>
            <salute>AD FRANCISCUM PRIOREM SANCTORUM APOSTOLORUM DE FLORENTIA S.</salute>
          </opener>

          <l>Miraris que causa more? Laberinthus in arvis</l>
          <l>Niliacis Gnosoque fuit, mox tertius error</l>
          <l>Lemnius, extremus clusini gloria regni.</l>
          <l>Omnia succumbunt senio, ruit ecce quaternus</l>
          <l>Carcer et auroram cece videre caverne.</l>
          <l>Sed toto Dictea domus famosior orbe</l>
          <l>Iam nomen vel sola tenet, solusque repertor</l>
          <l>Consilii vulgo clarus cautissimus idem,</l>
          <l>Et genitricis enim et nate solator amantis.</l>
          <l>Armenti regina ducem miserabilis arsit,</l>
          <l>Et subiecta fero mendacis tegmine vacce</l>
          <l>Optavit verum esse pecus, sed honestior ignis</l>
          <l>Corripuit sobolem, salva pietate, furenti</l>
          <l>Ignoscendus amor. Ruit horrens machina postquam</l>
          <l>Dextra viri fortis monitis annata puelle</l>
          <l>Perculit informis squalentia pectora monstri.</l>
          <l>Ipse faber fraudum penna trepidante per auras</l>
          <l>Fugit, et amisso mestus super equora nato,</l>
          <l>Fessus et euboica demum requievit in ora,</l>
          <l>Qua secat argolico campanas vomere Baias</l>
          <l>Advena calchidicus fruiturque salubribus undis.</l>
          <l>Sed quorsum tibi nota trahens ignota profari</l>
          <l>Demoror? Utque volans alium delatus in orbem</l>
          <l>Dedalus ad Rodani levam, nova monstra novasque</l>
          <l>Ambagum formas et plena doloribus antra</l>
          <l>Struxerit, ut nullus reduci vestigia filo</l>
          <l>Dux incerta regat, laqueos ut nuper in istos</l>
          <l>Inciderim nequeam ve pede cum laude referre.</l>
          <l>Non hinc egides, non hinc minoia proles</l>
          <l>Dedalio ingenio freti, non ipse magister</l>
          <l>Exeat: ira viam faciet, dolor induet alas.</l>
          <l>Hinc ego vel nudus fugiam, nisi barbara busti</l>
          <l>Sors michi servatur, fugiam similisque volanti.</l>
          <l>Iam Ligurum colles facilemque remetiar Alpem,</l>
          <l>Limina pontificum totiens damnata relinquens.</l>
        </div2>

        <div2 n="23 Ad Franciscum SS. Apostolorum">

          <opener>
            <salute>AD EUNDEM S.</salute>
          </opener>

          <l>Scilicet immense quod Flaccus dixerat urbi:</l>
          <l>«Belua multorum es capitum», sibi vindicat omnis</l>
          <l>Villula. Fumosis sunt oppida menibus, unde</l>
          <l>Pastor et hirsutus quondam veniebat arator,</l>
          <l>Nunc vagus impostor quique omnia littora lustret</l>
          <l>Insomnis mercator adest, quique omnia sulcet</l>
          <l>Equora, et excisum patrio de stipite remum</l>
          <l>Ignotis qui verset aquis; qui sidere in atro</l>
          <l>Pervigil instantes mundo notet ante tumultus,</l>
          <l>Publica presagis aut funera cernat in astris,</l>
          <l>Aut simulet; qui vel tristi radice paventem</l>
          <l>Egrotum, vel morte levet; qui pulvere et herbis</l>
          <l>Improbus ex variis medicatum spondeat aurum;</l>
          <l>Vulnera qui curet verbis et credula fallat</l>
          <l>Artibus innumeris insani pectora vulgi,</l>
          <l>Solvere qui legum laqueos et vincla professus</l>
          <l>Sudat et attonitum teneat sub rostra clientem.</l>
          <l>Quid loquar artifices scelerum, quos surgere passim</l>
          <l>Cernimus, immites humili de stirpe tyrannos?</l>
          <l>Iam quecumque palus Syllas alit atque Nerones,</l>
          <l>Portentum regale prius sic flumine longo</l>
          <l>Assyrium nostras defluxit virus in oras.</l>
          <l>Nos miseri, venale pecus, vilisque lupine</l>
          <l>Preda famis, sequimur dominos, dominarier orbi</l>
          <l>Quos magni docuere patres. Nec tuta dolendi</l>
          <l>Libertas iusteque sonant impune querele,</l>
          <l>Supplicium dolor ipse timet, nec parva gemendi</l>
          <l>Materia est, non flere palam. Maria horrida velo,</l>
          <l>O mea Calliope, et remis fugiamus adactis,</l>
          <l>Securum carpamus iter, speciesque laborum</l>
          <l>Et cursus vite varios populumque canamus.</l>
          <l>Leditur hic gratis, cuius discrimina mille,</l>
          <l>Mille artes et mille vie parque omnibus error.</l>
          <l>Quelibet ancipitem pariet tibi silva sophistam,</l>
          <l>Vepribus eliciet doctum nemus omne Platona,</l>
          <l>Quolibet argutus procedet Tullius antro,</l>
          <l>Aliger ex omni veniet tibi Dedalus Alpe.</l>
          <l>Si status hic ruris, quenam confusio vasto</l>
          <l>In populo, qualis magna labyrinthus in urbe?</l>
          <l>Que si visa premunt animum, si dulcia turbant</l>
          <l>Otia, cuntamur tristes abrumpere nodos</l>
          <l>Ac letam temptare fugam? Vestigia vulgus</l>
          <l>Nota sequatur iners; at nos Elycone sub alto</l>
          <l>Secretos longe nitamur carpere calles.</l>
        </div2>

        <div2 n="24 Ad Italiam">

          <opener>
            <salute>AD ITALIAM</salute>
          </opener>

          <l>Salve, cara Deo tellus sanctissima, salve,</l>
          <l>Tellus tuta bonis, tellus metuenda superbis,</l>
          <l>Tellus nobilibus multum generosior oris,</l>
          <l>Fertilior cuntis, terra formosior omni,</l>
          <l>Cincta mari gemino, famoso splendida monte,</l>
          <l>Armorum legumque eadem veneranda sacrarum</l>
          <l>Pyeridumque domus auroque opulenta virisque,</l>
          <l>Cuius ad eximios ars et natura favores</l>
          <l>Incubuere simul, mundoque dedere magistram.</l>
          <l>Ad te nunc cupide post tempora longa revertor</l>
          <l>Incola perpetuus. Tu diversoria vite</l>
          <l>Grata dabis fesse, tu quantam pallida tandem</l>
          <l>Membra tegant prestabis humum. Te letus ab alto</l>
          <l>Italiam video frondentis colle Gebenne.</l>
          <l>Nubila post tergum remanent; ferit ora serenus</l>
          <l>Spiritus et blandis assurgens motibus aer</l>
          <l>Excipit. Agnosco patriam gaudensque saluto:</l>
          <l>Salve, pulcra, parens, terrarum gloria, salve.</l>
        </div2>

        <div2 n="25 Ad Ildebrandum Paduanum">

          <opener>
            <salute>AD ILDEBRANDINUM PADUANUM EPISCOPUM S.</salute>
          </opener>

          <l>Nuper ab Oceano multa cum laude reversum</l>
          <l>Occiduo, nunc et silvas et rura sequentem</l>
          <l>Aspera, que fluctu glacialis proluit Hister,</l>
          <l>Conscius ingenii iam te satis arbitror omnem</l>
          <l>Europe spectasse situm. Te iudice, pauca</l>
          <l>Disseruisse velim, quantum seu gallica Tempe,</l>
          <l>Seu fera Teutonie tellus orbisque britannus</l>
          <l>Distet ab ausonio, quantum simul inter utranque</l>
          <l>Hesperiam intersit. Namque et michi cura videndi</l>
          <l>Multa fuit terrasque labor penetrare remotas,</l>
          <l>Nec novus hic mentem subit impetus. Acta poetis</l>
          <l>Iam pridem rerumque aliis memorata magistris</l>
          <l>Precipue nostro res decantata Maroni est,</l>
          <l>Et michi post alios; rauco sub murmure dicta</l>
          <l>Nunc iterum aggredior, non inscius hanc michi causam</l>
          <l>Multorum fortasse odii. Si vera profecto</l>
          <l>Sunt tanti, ut pariant hostem, michi nullus amicus</l>
          <l>Esse potest; nullam querendi contulit artem</l>
          <l>Ingenium studiumque michi, nec conferat oro.</l>
          <l>Ergo ego vera loqui, fierem ne publicus hostis,</l>
          <l>Haud veritus, moneo ac testor: qui forsitan egre</l>
          <l>Hec legerent, oculos avertant; perlege solus:</l>
          <l>Namque tibi Musisque cano vulgumque relego.</l>
          <l>Iam primum quacunque animis regione vagemur</l>
          <l>Sive per has nostris habitatas gentibus urbes,</l>
          <l>Sive per Assyrie populos (nam longius ardor</l>
          <l>Evehit) Egiptumque magam, quos subdolus ille</l>
          <l>Mentitus mandata Dei mulcendo fefellit</l>
          <l>Sive per ignotos ritus, ubi ceca prophanis</l>
          <l>Templa deis, cultroque ferox ubi dira sacerdos</l>
          <l>Exta secans, fedisque miseros inhiare sacellis</l>
          <l>Gaudet et attonitos cura suspendit inani;</l>
          <l>Quo te cunque moves, quocunque sub ethere sistis,</l>
          <l>Multa tibi occurrent propriis metuenda colonis,</l>
          <l>Multa tibi variarum aderit penuria rerum.</l>
          <l>Musa, gradum cohibe: quorsum temeraria pergis?</l>
          <l>Conspuet insanum iam iam tua carmina vulgus,</l>
          <l>Turba suos teneat mores, nos nostra loquamur.</l>
          <l>Gallia nec vitem nec munera Palladis ante</l>
          <l>Noverat, hos serum meruit gustare liquores,</l>
          <l>Postquam Roma fuit. Sed adhuc ibi rarus olive</l>
          <l>Frondet honos: nam poma quidem fragrantia nostri</l>
          <l>Orbis, et aurato nusquam virgulta colore.</l>
          <l>Hec quoque diversis uterum fecunda metallis</l>
          <l>Non solvit, scatebrisque caret, quibus egra leventur</l>
          <l>Corpora, nec gregibus tondetur leta superbis.</l>
          <l>Musa, gradum cohibe. Quorsus temeraria pergis?</l>
          <l>Germanas transire nives atque horrida vasti</l>
          <l>Frigora Danubii placitum, et quos dextera Rheni</l>
          <l>Ripa procul fixo subiectos respicit axi.</l>
          <l>Dulcius e rapto victuros pane Suevos,</l>
          <l>Ceruleos Albis quos irrigat amne Boemos,</l>
          <l>Quos Hypanis parve gignens animantia vite</l>
          <l>Aut vagus algenti Tanais disterminat unda.</l>
          <l>Hec loca nil Bacho debentia, nilque Minerve</l>
          <l>Atque parum Cereri, sileant. Pars magna britanni</l>
          <l>Littoris aut messem bibit aut liquefacta Lyei</l>
          <l>Poma, loco sevo rarum, nisi cara vehantur</l>
          <l>Vina mari, precio misere mage dulcia vite.</l>
          <l>Flandria quid sitiens haurit nisi pocula mellis</l>
          <l>Aut aliunde gravi venientia vina labore?</l>
          <l>Quid nisi telluris cumulos iam sole recoctos,</l>
          <l>Quos operosa estas brume transmittit inerti</l>
          <l>Terrarum pars illa cremat? Nimis ordine longum est</l>
          <l>Enumerare plagas, quas frigida contegit Ursa,</l>
          <l>Fertilis at zephiro situs est et fertilis Euro</l>
          <l>Et sua fertilitas nimboso contigit Austro.</l>
          <l>Quis tamen ignorat quantum est quod desit ubique,</l>
          <l>Natura retrahente manu? quantum ve quod obsit?</l>
          <l>Hinc decor omnis abest nemorum, illinc dulcis aquarum</l>
          <l>Copia, damnose vastant hec arva paludes,</l>
          <l>Illa necant sentes vel putris acervus arene,</l>
          <l>Ille locus tigres silvis errare profundis,</l>
          <l>Ille videt gelido volitantes ethere gryphes,</l>
          <l>Ille truces pardos, rapidos habet ille leones,</l>
          <l>Ille venenosos stirpes herbasque malignas:</l>
          <l>Germinat hic morbos, hic pullulat aspide multa.</l>
          <l>Contra autem bona vera animi ingeniumque supremum</l>
          <l>Aoniamque lyram, quam Grecia victa Latinis</l>
          <l>Tradidit, innumerasque libens pretervehor artes.</l>
          <l>Italie quid obest, nisi Mars violentus obesset?</l>
          <l>Quid ve deest Italis, nisi pax non deforet una?</l>
          <l>Nostra patent nostris, aliena revolvere mens est.</l>
          <l>Musa, gradum cohibe. Quorsum, temeraria, quorsum?</l>
          <l>Ulterius transire veto, ter iussa quiesce.</l>
        </div2>

        <div2 n="26 Ad Andream Mantuanum">

          <opener>
            <salute>AD ANDREAM MANTUANUM POETAM S.</salute>
          </opener>

          <l>I, duce vecta Pado: levis est descensus amici</l>
          <l>Gurgitis auxilio, donec deflectere cursum</l>
          <l>Obvius admoneat Benaci filius alti.</l>
          <l>Inde sinistrorsum perges, eque amne secundo</l>
          <l>Ibis in adversum, qua clara Maronis origo</l>
          <l>Mantua, Pyeridum quondam domus alma sacrarum,</l>
          <l>Nunc sedes invicta ducum, que classica plectris</l>
          <l>Miscuit et vincto veneratur Apolline Martem.</l>
          <l>Unum ibi nostrarum preconem, littera, rerum</l>
          <l>Invenies, hunc tu nostris solabere verbis.</l>
          <l>Nam nostram dolet ipse vicem, facilesque susurros</l>
          <l>Ruminat insulse permotus murmure turbe:</l>
          <l>Leta sibi in primis vultuque occurre sereno,</l>
          <l>Hisque indignantem alloquere. Etsi nulla sine hoste</l>
          <l>Gloria, parva tamen nobis obiecta duelli</l>
          <l>Materia est: quos iam lustris oblita duobus</l>
          <l>Torserit invidia, non invenisse quid hiscant?</l>
          <l>Conceptum qua parte vomant e pectore virus?</l>
          <l>Una venenatis vix tandem syllaba verbis</l>
          <l>Ostendit fecitque viam; pro crimine summo</l>
          <l>Produxisse brevem arguimur, sed ceca profecto</l>
          <l>Invidia est, cumulans nostre preconia laudis.</l>
          <l>Eximie indicium forme vix pauca, nec equo</l>
          <l>Iudice, que damment, inter tam multa, notari.</l>
          <l>Nevus in insigni, quamquam levis, eminet ore,</l>
          <l>Deformis facies mendam tegit; omnia quando</l>
          <l>Offendunt oculos, vitium non cernitur unum.</l>
          <l>Nos igitur, que summa rei est, an carmine longam</l>
          <l>Fecimus imo brevem, quod carmine constat eodem:</l>
          <l>Anne autem geminum dedit addita consona tempus?</l>
          <l>Sic animis, sic ingenio torpere videmur?</l>
          <l>Hec nobis ignota putant, id Musa mereri</l>
          <l>Nostra potest, tenerisque Helicon dilectus ab annis?</l>
          <l>Esto: ignota putent duo: num pugnantia, capta</l>
          <l>Mente, simul loquimur: iuxta an longamque brevemque</l>
          <l>Ponimus? Haud equidem censorem id credere nostrum</l>
          <l>Crediderim; quamvis soleat sibi fingere multa</l>
          <l>Spumea precipiti torrensque insania Bacho.</l>
          <l>Somnia mira vident vigiles et febre sine ulla</l>
          <l>Occupat invalidum cerebrum violenta prerenesis.</l>
          <l>Falsum autem si sepe videt mens egra, quid ille,</l>
          <l>Quid videt ille furens Bromii Venerisque sacerdos,</l>
          <l>Phryx verus, semperque cibo somnoque sepultus</l>
          <l>Extremamque trahens vina inter dulcia noctem?</l>
          <l>Nota canis rabies, stant argumenta; videbis</l>
          <l>Horrentem setis, oculos ardere vagantes:</l>
          <l>Latrat in absentes, metuit contingere lymphas.</l>
          <l>An brevis est. Quid ais? quod monstrum fata minantur?</l>
          <l>Que schola grammaticum vatemque remisit asellum?</l>
          <l>Vina dedere animos, fecerunt vina poetam.</l>
          <l>Sentio: pica merum tetigit rostroque madenti</l>
          <l>Decertare audet Musis. Iam simia tigres</l>
          <l>Audebit tentare feras et aranea telas</l>
          <l>Texere Palladias, cignosque lacessere corvus.</l>
          <l>Vis vini omnipotens! Tenerum fugat ille pudorem,</l>
          <l>Excitat ingenium, mutos facit esse disertos,</l>
          <l>Qui modo vix calamo commissa negotia ruris,</l>
          <l>Clamosi seu bella fori trepidante notabat,</l>
          <l>Conductus prectio tenui, nunc sidere mesto</l>
          <l>Carmina nostra notat, nunc, consultore Cratino,</l>
          <l>Umida verbosis eructat metra tabernis.</l>
          <l>Venit in Aonios subito rudis incola montes,</l>
          <l>Infecitque locos: illo spectante choream</l>
          <l>Virginei solvere chori, Peneia laurus</l>
          <l>Aruit et faciem mutavit Castalius fons,</l>
          <l>Allisit saxo cytharam turbatus Apollo,</l>
          <l>Collega regnante suo: Niseia victrix</l>
          <l>Ars, et uterque Deo collis submittitur uni.</l>
          <l>Rusticus en censor novus, en proiectus ab astris</l>
          <l>Venit Aristarcus, obelis armatus acutis,</l>
          <l>Nil atramentis unquam quod carpere possis</l>
          <l>Sepe, sed ad mensam reges et prelia Troie</l>
          <l>Victaque non modico describens Pergama musto,</l>
          <l>Nec pudet insultare aliis. Ea gloria fusco</l>
          <l>Visa animo, fumum celo nebulamque sereno</l>
          <l>Obliquis captare oculis et digna triumpho</l>
          <l>Syllaba nec cernit primum se falsa videre,</l>
          <l>De nichilo insultat, maculas in lumine demens</l>
          <l>Fert proprio queritque alibi: sic illa tenebras</l>
          <l>Ceca suas putat esse domus queriturve puella</l>
          <l>Commigrare petens. Nota est tibi fabula, duro</l>
          <l>Que Senece risum movit. Sed callidus iste</l>
          <l>Nostra scripta manu servare poemata fertur,</l>
          <l>Syllaba monstratur vulgo, nostrumque patenter</l>
          <l>Arguit errorem. Mirum, nam syllaba nobis</l>
          <l>Hec eadem servata domi est, ibi cauta tenorem,</l>
          <l>Et tempus tenuisse suum. Si missa retentis</l>
          <l>Discordant, cur peiorem sententia vergit</l>
          <l>In partem? Cur non potius properantis in actu</l>
          <l>Error erit calami? Quod sepius accidit alta</l>
          <l>Tractanti, ingenio culpam hanc ascribere mordax</l>
          <l>Emulus audebit? Verum audeat; unica nobis</l>
          <l>Sit nota, que crebra est aliis, et crebrior ipsi</l>
          <l>Virgilio, fervens quandoque tepescit et alget</l>
          <l>Euripides quandoque sonans raucescit Homerus</l>
          <l>Et quandoque Maro currens pede claudicat uno.</l>
          <l>Divinum est quod labe vacat: mortalia nunquam</l>
          <l>Reprehensione carent. Igitur, si iure Latino</l>
          <l>Accusator agit, petimur si crimine vero,</l>
          <l>Crimen erit veniale tamen, livorque sinister</l>
          <l>Lentus, iners, studiis pretendens retia nostris,</l>
          <l>Torqueat in gyrum sese pariatque subinde</l>
          <l>Quod premat invisam graviori vulnere famam:</l>
          <l>Tristis enim invidia quales effundis abortus?</l>
          <l>Ridiculus partus, spatio brevis una decenni</l>
          <l>Syllaba, turrigeros citius tres unica natos</l>
          <l>Indica barbaricis peperisset belua silvis.</l>
        </div2>

        <div2 n="27 Ad Amicum transalpinum">

          <opener>
            <salute>AD AMICUM TRANSALPINUM S.</salute>
          </opener>

          <l>Perdis, amice, operam; mens est michi certa manere</l>
          <l>Hic ubi sum: non me validis rapidissimus undis</l>
          <l>Impulerit Rhodanus, recta non Circius aura</l>
          <l>Menia concutiens, ubi tu tibi tempora vite</l>
          <l>Deligis ac bustum; non compita vestra terentes</l>
          <l>Mille simul, parva que stridunt urbe, quadrige,</l>
          <l>Anchora fixa solo est, moveant. Tu calcar amoris</l>
          <l>Incutis absenti, quo frena morantia rumpam.</l>
          <l>Dum meminisse iubes, quod ut obliviscerer omni</l>
          <l>Exhortandus eram studio, tu dulce caducum</l>
          <l>Ingeris experte formeque fugacis honorem</l>
          <l>Et veterum michi multa novas monimenta dierum.</l>
          <l>Hec tamen ipsa olim, que spes erat ultima victo,</l>
          <l>Causa fuere fuge, iamque hec puerilia retro</l>
          <l>Linquimus, ad metam rapimur properantibus annis.</l>
          <l>Una fuit quondam depectere cura capillos,</l>
          <l>Impendere diu speculo, componere vultum,</l>
          <l>Multorum placuisse oculis; sed transiit etas</l>
          <l>Illa michi in tergum et nunquam reditura volavit.</l>
          <l>Iamque animum maiora trahunt: quid precipis ergo?</l>
          <l>Consiline tuo senior, iam segnis amator,</l>
          <l>In flammam laqueosque ruam et iuga nota subibo?</l>
          <l>Dii meliora boni! Licuerunt multa iocose</l>
          <l>Tunc puero, nunc pauca viro, suntque illa pudori</l>
          <l>Fabula quod populi fuerim digitoque notatus.</l>
          <l>Ista, precor, sileant, igitur, ne carpere mores</l>
          <l>Nunc etiam videare meos, si pauca iuvente</l>
          <l>Blanda putes motura senem. Tua dulcis, amice</l>
          <l>Interpellat item facies? Sed forsitan equum</l>
          <l>Id fuerat, tua cum totiens me traxerit illuc,</l>
          <l>Ut mea te tandem semel huc rapuisset imago.</l>
          <l>An me Romani dignatio sacra moveret</l>
          <l>Pontificis, quem sepe meos ais ordine gressus</l>
          <l>Et longas quesisse moras? Frons mitis ab alto</l>
          <l>Prospicit illa suos, quibus annumerare pusillum</l>
          <l>Me licet. At quorsum sitis immortalis habendi</l>
          <l>Volvet inexhausto mortalia corda labore?</l>
          <l>Sit parto sine lite frui. Si plura petuntur,</l>
          <l>Nec bene fundatum locus interrumpit amorem,</l>
          <l>Et patulas habet ille manus et brachia longa,</l>
          <l>Cum quibus et terras regit et freta transilit ampla</l>
          <l>Precluditque fores Erebi celumque recludit:</l>
          <l>Spes autem me nulla trahit, quia nulla cupido</l>
          <l>Alligat et nullis ardent precordia flammis.</l>
          <l>Ingeniosus amor, quas non te vertis in artes?</l>
          <l>Que tibi non tentata via est? Horroribus imples</l>
          <l>Quam variis? Hinc bella fremunt, hinc arma parantur,</l>
          <l>Omnia pervideo. Sed quis locus absque periclo?</l>
          <l>Que magna cum laude quies? Stat iuncta labori</l>
          <l>Gloria languentem spernens operosa soporem,</l>
          <l>Despiciensque minas. At qui te detinet, inquis,</l>
          <l>Est mortalis homo: vita sic pendet ab una</l>
          <l>Sors tua. Sed quenam, queso, non pendula sors est?</l>
          <l>Stamine pendemus tremulo: moriturus amici</l>
          <l>Immortale caput voto vesanus inani</l>
          <l>Optarem? Non tanta premunt oblivia rerum.</l>
          <l>Sum memor ipse mei, sed enim pars magna superstes</l>
          <l>Huius erit; multum adiciet lux ultima fame.</l>
          <l>Clara quidem longos virtus ventura sub annos</l>
          <l>Viribus ipsa suis sublimis ad ethera surget,</l>
          <l>Non aliena petens inopis suffragia lingue.</l>
          <l>Si tamen et presens calamus promittere quicquam</l>
          <l>Auderet, promeret; nec sarcina nominis ingens</l>
          <l>Afforet auxilio. Verum hinc gravioribus urges</l>
          <l>Inde latus stimulis, siquidem modo rara per omnes</l>
          <l>Et suspecta fides animos. Clarissima certe</l>
          <l>Ars, virtus, doctrina, fides rarissima semper.</l>
          <l>Hunc tamen ex raris, siquid michi credis, habeto.</l>
          <l>Frustra igitur terrere paras; si tempore virtus</l>
          <l>Prisca viget nostro, si qua est probitasque fidesque,</l>
          <l>Pectore in hoc habitant, olim concorditer una</l>
          <l>Viximus et reliquum parili stat vivere nexu.</l>
          <l>Tempora partimur varioque expendimus usu,</l>
          <l>Et noctem longoque diem sermone morantem</l>
          <l>Ducimus. Obrepit quotiens assueta voluptas,</l>
          <l>Solus ego populum fugiens et rura pererrans</l>
          <l>Solus et ad ripam tenera resupinus in herba</l>
          <l>Ardentes transire dies rabiemque Leonis,</l>
          <l>Curarum liber video vacuusque malorum,</l>
          <l>Dum gravidus redit autumnus volucrumque catervis</l>
          <l>Retia complentur. Breve sic, comitante chorea</l>
          <l>Pyeridum, in silvis et labile ducitur evum.</l>
          <l>Hec mia vita placet, non ambitionis in aulam</l>
          <l>Invidieque sacram post tot documenta reverti.</l>
          <l>Gratius iste quidem, quanquam iam fessus eundi,</l>
          <l>Pes Italam calcabit humum purumque serenum</l>
          <l>Letius his oculis et sidera nostra videbo.</l>
          <l>Post ubi longevo finem factura labori</l>
          <l>Affuerit suprema dies, solamen et ipsum</l>
          <l>Mortis erit, tanti in gremio lacrimantis amici</l>
          <l>Lassatum posuisse caput manibusque sepulcro</l>
          <l>Invectum iacuisse piis; post prelia tanta</l>
          <l>Fortune, Ausonia saltem tellure recondi</l>
          <l>Dulce michi, et patriis longum requiescere saxis,</l>
          <l>Seraque cum fragilem tumulum convulserit etas,</l>
          <l>Lenius Hesperia cinis hic agitabitur aura.</l>
        </div2>

        <div2 n="28 Ad Amicum transalpinum">

          <opener>
            <salute>AD EUNDEM S.</salute>
          </opener>

          <l>Quando erit obscuri laribus contentus Amicle</l>
          <l>Cesar, et imperium spernet bellumque timebit,</l>
          <l>Appius invise metuet certamina plebis,</l>
          <l>Mutus erit Cicero, formosus Galba, fidelis</l>
          <l>Hanibal, infidus Scipio, Catilina pudicus</l>
          <l>Ac pius, armatus Thersites sternet Achillem,</l>
          <l>Cherilus altisono carmen dictabit Homero,</l>
          <l>Sol Stygia perrumpet radio et mirantibus umbris</l>
          <l>Tartaream subito complebit lumine vallem;</l>
          <l>Ethera bos facili penetrabit et astra volatu;</l>
          <l>Oceanum formica vado, Tanaisque repente</l>
          <l>Ibit aqua, stringet glacies densissima Nilum,</l>
          <l>Nix eterna teget Meroen, nunquamque carebunt</l>
          <l>Imbre meduseis infecta cruoribus arva,</l>
          <l>Surget ab occasu nitidis Aurora capillis,</l>
          <l>Retrogradumque diem fuscos transmittet ad Indos,</l>
          <l>Et Padus ad fontem, Vesulique redibit ad arcem,</l>
          <l>Ethna vomet fluctus gelidos et Sorgia flammas,</l>
          <l>Aura movebit agros, contemnent nubila ventos,</l>
          <l>Montibus errabunt pisces pelagoque leones:</l>
          <l>Tunc tua propositum convellent carmina nostrum.</l>
        </div2>

        <div2 n="29 Genethliacon Marci principis">

          <opener>
            <salute>GENETHLIACON MARCI MEDIOLANENSIUM PRINCIPIS</salute>
          </opener>

          <l>Magne puer dilecte Deo, titulisque parentum</l>
          <l>Prefulgens, olim populis venerande superbis,</l>
          <l>(Sit modo vita comes, teneris sit spiritus annis),</l>
          <l>Exoptate diu nobis, patrieque patrique</l>
          <l>Lete veni, viteque viam felicibus astris:</l>
          <l>Ingredere et rebus gaudens accede secundis.</l>
          <l>Te Padus expectat dominum, quem flumina regem</l>
          <l>Nostra vocant; te purpureo Ticinus amictu,</l>
          <l>Et magno genitore tumens; te gurgite Lamber</l>
          <l>Innocuo, lateque secans pulcerrima rura</l>
          <l>Ardua ceruleus volucerque, sonantibus undis,</l>
          <l>Ollius ac dives Tanarus; te Trebia, nobis</l>
          <l>Iam melior, Salvus te ripis laxior equo;</l>
          <l>Te durus rapido torrens te vertice Taron</l>
          <l>Exiguis te Parma vadis atque Entia verno</l>
          <l>Imbre furens; teque amne minor, tamen ethere Rhenus</l>
          <l>Blandior ausonio: quanquam quid flumina verbis</l>
          <l>Parva sequor? Te Tirreni maris estus et omne</l>
          <l>Iam nunc litus amat crebrique in littore portus,</l>
          <l>Quum procul indomitas gentes sceptrisque potitas</l>
          <l>Non pudet e gremio dominum sibi poscere vestro.</l>
          <l>Ingens principium tibi sic, virtusque tuorum,</l>
          <l>Sic tua sors, sic fama domus, sic lumine amico</l>
          <l>Astra favent, hominumque Deus qui providet actus.</l>
          <l>Tu quoque tranquillo votivum pectore natum</l>
          <l>Suscipe, magne parens, et per vestigia gentis</l>
          <l>Ire doce generisque sequi monimenta vetusti.</l>
          <l>Historias alii memorandaque nomina longe</l>
          <l>Actaque clara virum repetant vulgataque bella,</l>
          <l>Sufficiunt aliis exempla domestica fame.</l>
          <l>Inveniet puer iste domi calcaria laudum</l>
          <l>Plurima. Magnanimos proavos imitetur avosque</l>
          <l>Mirarique patrem docili condiscat ab evo.</l>
          <l>Cum tamen egregius vivendo adoleverit infans,</l>
          <l>Hanc habeat pateram et roseo bibat ore iubeto:</l>
          <l>Parva decent parvos, minimus sum, maximus ille;</l>
          <l>Parva sed est etas, lucis nova limina nuper</l>
          <l>Attigit et celum trepido suspexit ocello.</l>
          <l>Etati non fortune munuscola dantur</l>
          <l>Apta sue. Ludet nitido mulcente metallo,</l>
          <l>Spernet idem ex alto; fuerit dum plenior etas</l>
          <l>Et rutilum terre fecem sciet esse profunde,</l>
          <l>At fortasse sibi tunc carmina nostra placebunt,</l>
          <l>Per leget et secum: «Sacro dum fonte levabar,</l>
          <l>Tanto humilem excelsus genitor dignatus honore est.</l>
          <l>Hic quoque devotam generoso vertice dextram</l>
          <l>Apposuit, procerum magne pars parva caterve,</l>
          <l>Et faustum leto Marci dedit omine nomen</l>
          <l>Ornatum celebri magnorum laude virorum,</l>
          <l>Ut sive ingenii lingue seu palma latine</l>
          <l>Mulceat, insigni geminum michi lumine callem</l>
          <l>Ostendant Latii Marcus duo sidera Varro,</l>
          <l>Marcus item Cicero, cui se lux tertia Marcus</l>
          <l>Aggreget Antonius. Sin ardua rura videre</l>
          <l>Pyeridum audire modos, Pacuvius almum</l>
          <l>Signet iter Marcus; patrie si verus amator,</l>
          <l>Nec leto rumpenda fides, sit Marcus utrinque</l>
          <l>Regulus exemplum; solii si forte supremi</l>
          <l>Spes et amor moveant, surgant vestigia Marci</l>
          <l>Principis, alta sequens; atque hic seu mitibus actis,</l>
          <l>Seu studio iuvat agnosci, sint undique clari</l>
          <l>Sceptriferique duces; si bellica gloria tangit</l>
          <l>Et rigor et virtus animi cultusque decoris,</l>
          <l>Et contemptus opum, Marcos Curium atque Catones</l>
          <l>Intuear; reges acie calcare potentes</l>
          <l>Si mediter, Marcus Glabrio; si vincere gentes</l>
          <l>Nobilior memori versetur pectore Marcus;</l>
          <l>Hosque inter, patris patruus, quem nostra tulerunt</l>
          <l>Tempora victorem (Marcos accepimus omnes,</l>
          <l>Hunc dedimus), si templa velim strinxisse vel urbes,</l>
          <l>Aut si navali certamine victor haberi,</l>
          <l>Marcus ad audendum stimulos Agrippa ministret;</l>
          <l>Si placeat fraternus amor pietasque modesti</l>
          <l>Pectoris aut maior rediens in tempore fama</l>
          <l>Spreta suo, Marci Fabii victoria testis,</l>
          <l>Neglectusque duci populo mirante triumphus;</l>
          <l>Publica fata manu patriosque arcessere casus</l>
          <l>Inque suum transferre caput proprioque cruore</l>
          <l>Commune imperium fundare et turpia nulla</l>
          <l>Posse pati Marci facinus commendet Horati;</l>
          <l>Nobilitas humili que sit gratissima plebi</l>
          <l>Concilietque animos se Marcus Horatius alter</l>
          <l>Insigne exemplum Marcusque Valerius offert;</l>
          <l>Esse ducem fortemque virum inter vulnera Marcus</l>
          <l>Popilius, cautum in dubiis evadere Marcus</l>
          <l>Ceso docet, stabilem Livii constantia Marci;</l>
          <l>Hostis colla iugo, sociorum menia paci</l>
          <l>Subdere, coniuncto Marcus Greganius ausu;</l>
          <l>Hostiles aperire fores virtute vel armis</l>
          <l>Immeritosque iugo cives patriamque maligno</l>
          <l>Eripere et senium crebris ornare tropheis.</l>
          <l>Singula de Marci discam probitate Camilli,</l>
          <l>Consilio proprius si castigabitur error,</l>
          <l>Marcus erit Ruffus monitor; si dulcis agetur</l>
          <l>Libertas, animum Marcus Castricius armet;</l>
          <l>Si ferro cohibere fugam et convertere in arma</l>
          <l>Consternatam aciem dux Marcus Emilius esto;</l>
          <l>Pellere si patriis scandentem menibus hostem</l>
          <l>Ultima sors adigat, Marcus sit Manlius auctor,</l>
          <l>Reddere si vitam patrie casusque tremendos</l>
          <l>Sponte subire, piis Marcus conspectus in armis</l>
          <l>Curtius hortator fuerit. Quam debita fido</l>
          <l>Inconvulsa fides Marcus Lucullus amico,</l>
          <l>Quanta hosti pietas alter post funera Marcus</l>
          <l>Antonius, Marcusque pium me Cotta parenti</l>
          <l>Marcus item Scaurus nato monet esse severum;</l>
          <l>Marcus Rutilius moderari et spernere honores,</l>
          <l>Si magnas fortassis opes, sed labe carentes</l>
          <l>Mens humana volet impleri nescia rerum</l>
          <l>Marcus adest Crassus; quod si de sede superba</l>
          <l>Imperia et tumidos libeat prosternere reges,</l>
          <l>Marcus adest Brutus, stomacho metuendus amaro;</l>
          <l>Dextera si pollens et clari fama duelli</l>
          <l>Solicitet parilique duces sub Marte cadentes</l>
          <l>Armaque cesorum templis affixa sacratis,</l>
          <l>Tunc animum Marcus subeat Marcellus, et ille,</l>
          <l>Cui tulit auxilium demissus ab ethere corvus.</l>
          <l>Multa unum adversus multas audere cohortes</l>
          <l>Marcus Sceva docet totique occurrere bello;</l>
          <l>Crebra per adversum generosaque vulnera pectus</l>
          <l>Sergius ostendit Marcus cum corpore trunco</l>
          <l>Et spolia et titulos vel iniquo querere Marte.</l>
          <l>Religione pia celum si cura mereri est,</l>
          <l>Quatuor ex numero Christi precone secundo</l>
          <l>Exciter, alati signat quem forma leonis,</l>
          <l>Et cui nunc veneto locuples stat littore templum.</l>
          <l>Undique multiplici sic prorsus honore verendum</l>
          <l>Marcus vivifica positum michi nomen ab unda».</l>
          <l>Ille quidem hec secum, sed tu sibi, magne, videbis</l>
          <l>Me velit esse suum, si sum tuus: invida forte</l>
          <l>Conspectum fugitiva viri michi subtrahet etas,</l>
          <l>Fac, precor, absentis memorem. Si munera multi</l>
          <l>Certatim maiora parant, ferventior igne</l>
          <l>Commendet me pura fides et carmina raptim</l>
          <l>Ingenio deprompta inopi. Sub iudice tanto</l>
          <l>Sit precium rebus iustum. Laudetur amantis</l>
          <l>Lucida mens, tenebris effossum sordeat aurum.</l>
        </div2>

        <div2 n="30 Ad Guidonem de Gonzaga">

          <opener>
            <salute>AD GUIDONEM DE GONZAGA MANTUE DOMINUM S.</salute>
          </opener>

          <l>Itala quam reliquas superet facundia lingua,</l>
          <l>Vir prestans, Graiam preter, (si fama sequenda est,</l>
          <l>Si Cicero) nullam excipio, brevis iste libellus</l>
          <l>Testis erit, clara eloquio quem Gallia celo</l>
          <l>Attollitque favens, summisque equare laborat.</l>
          <l>Scilicet hic vulgo recitat sua somnia Gallus:</l>
          <l>Quid zelus, quid possit amor, quis pectus ephebi</l>
          <l>Ignis edat, quid ludat anus, quibus artibus</l>
          <l>Certet amans Veneris, quot sint in limine pestes,</l>
          <l>Quis labor atque dolor, requies que mixta labori,</l>
          <l>Que risus gemitusque vices, ut gaudia crebre</l>
          <l>Rara rigent lacrime. Poterat quod latius ergo</l>
          <l>Uberiusque dari fandique capacius arvum?</l>
          <l>Somniat ista tamen, dum somnia visa renarrat,</l>
          <l>Sopitoque nichil vigilans distare videtur.</l>
          <l>Ut tuus ille olim melius concivis amoris</l>
          <l>Explicuit sermone pathos, si fabula dives</l>
          <l>Inspicitur frigiaque expirans cuspide Dido,</l>
          <l>Seu vates, Verona, tuus, seu nidus amorum</l>
          <l>Fertilis ac notus lascivo carmine Sulmo,</l>
          <l>Umbria sive ducem ingenio largita peligno.</l>
          <l>Ut sileam reliquos vel quos antiquior etas,</l>
          <l>Vel quos nostra recens latialibus extulit oris.</l>
          <l>Nec minus hunc lete excipies, nec munera temnes</l>
          <l>Nostra ideo; vulgaria enim et peregrina petenti</l>
          <l>Nil maius potiusse dari (nisi fallitur omnis</l>
          <l>Gallia Pariseosque caput), michi crede valeque.</l>
        </div2>

        <div2 n="31 Ad Amicum adolescentem">

          <opener>
            <salute>AD AMICUM BONE INDOLIS ADOLESCENTEM S.</salute>
          </opener>

          <l>Gratulor ingenio, quod me flammantibus usque</l>
          <l>Solicitasse iuvat stimulis; mea gloria tales</l>
          <l>Vel fecisse manu, vel adhuc ductore carentes</l>
          <l>Invenisse operum comites atque arma dedisse.</l>
          <l>Tu ceptum preme magnificum et ferventius urge,</l>
          <l>Victor eris celsoque sedens sub vertice Cyrre</l>
          <l>Dissona despicies trepidantis murmura vulgi.</l>
          <l>Unum istud: nam verba tibi sensusque profundos</l>
          <l>Suppeditat natura parens, ut sedulus arti</l>
          <l>Des operam admoneo, neu sit ter mensa pudori</l>
          <l>Sillaba, et in digitos iterumque iterumque reversa.</l>
          <l>Hoc age ne, minimi contemptor, maxima parvis</l>
          <l>Aspergens maculis, frondem fedare serenam</l>
          <l>Sustineas modico, meque hec tibi crede locutum</l>
          <l>Ore pio: fando videor genuisse meamque</l>
          <l>Rem gerere: optati venient in tempore fructus,</l>
          <l>Cultor ubique ferar: nec tu, dilecte, negabis,</l>
          <l>Hinc, fateor, michi cura tue non ultima fame est.</l>
        </div2>

        <div2 n="32 Ad Socratem suum">

          <opener>
            <salute>AD SOCRATEM SUUM</salute>
          </opener>

          <l>Artibus ut variis agitur brevis orbita vite</l>
          <l>Et per mille vias metam properamus ad unam!</l>
          <l>Atque ideo optatum pariter non prendimus omnes</l>
          <l>Altum iter et durum. Inprimis nec mole gravatis</l>
          <l>Corporea ascensus facilis scopulosaque saxis</l>
          <l>Undique preruptis, anceps via turbat euntes,</l>
          <l>Undique terribiles lapsus atque undique mors est.</l>
          <l>Per medium securus eas, hoc tramite pauci</l>
          <l>Incedunt. Plures videas in valle profunda</l>
          <l>Errantes, passim cecos ad Tartara gressus</l>
          <l>Ferre. Quid heu tantum miseris mortalibus obstat?</l>
          <l>Quid Samii senis in bivio deflectere cogit</l>
          <l>Ad levam atque iter usque adeo contemnere dextrum?</l>
          <l>Excelso stat vita loco: nos ima sequentes</l>
          <l>Vergimus ad mortem. Fulgentia sydera circum</l>
          <l>Volvuntur lege eterna, nos lumina proni</l>
          <l>Figimus in terram, terrenaque semper amamus,</l>
          <l>Seu gaudemus opes tacitis fodisse sub antris</l>
          <l>Pallentes celique sacrum fugisse decorem</l>
          <l>Ac manes turbasse atros, dum flava metallum</l>
          <l>Vena vomit curasque et magnum ac dulce periclum,</l>
          <l>Sive gule imperio terras vexamus et equor</l>
          <l>Aeriasque plagas, quam si spectare liberet,</l>
          <l>Pulcra fames alias cupido sub pectore mensas</l>
          <l>Volveret interdum. Corpuscula vilia, quantum</l>
          <l>Perditis impense? fragilem quid rumpitis alvum,</l>
          <l>Que modico tranquilla foret nimioque laborat?</l>
          <l>Singula si numeres, studium vix turpius ullum.</l>
          <l>Quid loquar hos qui rostra colunt, qui vulgus adorant,</l>
          <l>Quos favor ambiguus turbe plausus fatigant,</l>
          <l>Quid, quos cedis, amor, miseros? spesque improba Martis</l>
          <l>Precipitat? Letis mesto spumantia tabo</l>
          <l>Tela vident oculis et campum strage rubentem:</l>
          <l>Buccina non illos, non ulla pavoris imago,</l>
          <l>Non gladii ancipites, non vulnera seva nec imber</l>
          <l>Sanguinis aut fede laniata cadavera terrent.</l>
          <l>Quid quibus alma fides, pietas quoque viluit omnis</l>
          <l>Atque dei atque hominum, dubio dum calle supremum</l>
          <l>Ac tremulum properant fortune scandere culmen?</l>
          <l>Quos furere in triviis compellit inutilis omnis</l>
          <l>Quam longa est etas et perdere littera tempus?</l>
          <l>Quos operosa domus ruituraque tecta morantur,</l>
          <l>Immemores busti? Quos durum uxoris inique</l>
          <l>Imperium exercet nulloque labore domandum</l>
          <l>Ingenium nati indocilis servique trilinguis?</l>
          <l>Quos sentosus ager, quos grex moribundus anhelos</l>
          <l>Aut apium fugitiva cohors et mellis amari</l>
          <l>Cura facit damnique metus spesque arida lucri,</l>
          <l>Atque arsura sitis parto? Quos languida messis,</l>
          <l>Institor aut tardus pugnansque Aquilonibus Auster</l>
          <l>Exanimant, tristesque infami nomine Syrtes,</l>
          <l>Aut hinc Scylla fremens, illinc violenta Charibdis,</l>
          <l>Ac medio ventura ratis fortunaque semper</l>
          <l>Fluctibus ac ventis tortisque rudentibus acta?</l>
          <l>Quid quos flamma animi laribus propellit avitis</l>
          <l>Per maria et scopulos volvens, quis vita per undas</l>
          <l>Degitur infelix, quibus apparat unda sepulcrum,</l>
          <l>Et ieiuna avidos expectant viscera pisces?</l>
          <l>Pretereo ridenda magis: quos retia fusca</l>
          <l>Tendere nocte iuvet, bellumque indicere silvis;</l>
          <l>Quos aper attonitos habeat, dum vulnifer uda</l>
          <l>Valle furit; quos cervus agat per devia saltu,</l>
          <l>Per frutices, quos parva vagos gressuque silenti</l>
          <l>Ducat avis, lento cohibens suspiria freno;</l>
          <l>Erigat ad celum quos nubibus anser aquosis</l>
          <l>Involitans; quos piscis acu captandus adunca,</l>
          <l>Ceu rigidum incurvet gelido de marmore corpus;</l>
          <l>Quos habet aut fedus fornix aut umbra taberne,</l>
          <l>Anxia damnoso quos atterit alea ligno;</l>
          <l>Turbida quosque tenax ligat ad spectacula circus</l>
          <l>Oblitosque cibi sub tarda crepuscula servat.</l>
          <l>Quid quos ceca Venus, quos inconsulta voluptas</l>
          <l>Tempus in omne rotant, insomnes ducere noctes</l>
          <l>Cogit iners et blanda lues trepidumque soporem</l>
          <l>Carpere et aut nivibus mediis aut imbribus ultro</l>
          <l>Ponere inerme latus sub limine tristis amice</l>
          <l>Ac propriis gaudere malis, dum credula mentes</l>
          <l>Spes alit interea stimulisque ferocibus urget:</l>
          <l>Seu quos forma fugax fulgorque brevissimus oris</l>
          <l>Prerapidumque decus speculo suspendit inani?</l>
          <l>Sic suus urit amor, sic fert sua quemque cupido.</l>
          <l>Sola iacet virtus, poterat que sola beatos</l>
          <l>Efficere et vite tranquillum sternere callem.</l>
        </div2>

        <div2 n="33 Ad Franciscum SS. Apostolorum">

          <opener>
            <salute>AD FRANCISCUM PRIOREM SANCTORUM APOSTOLORUM DE FLORENTIA S.</salute>
          </opener>

          <l>Vivo, sed indignans quod nos in tristia fatum</l>
          <l>Secula dilatos peioribus intulit annis.</l>
          <l>Aut prius aut multo decuit post tempore nasci;</l>
          <l>Nam fuit, et fortassis erit, felicius evum.</l>
          <l>In medium sordes, in nostrum turpia tempus</l>
          <l>Confluxisse vides, gravium sentina malorum</l>
          <l>Nos habet: ingenium, virtus et gloria mundo</l>
          <l>Cesserunt regnumque tenent fortuna, voluptas,</l>
          <l>Dedecus. Ingenti nisu nisi surgimus, actum est.</l>
          <l>Ibimus in scopulos, torrente rotabimur atro,</l>
          <l>Ossa rigens tellus et inania nomina bustum</l>
          <l>Conteget exiguum; longo mox parta labore</l>
          <l>Fama cadet, cinerum custos intercidet urna,</l>
          <l>Aura feret cineres, attrito in marmore nomen</l>
          <l>Vix leget acclinis concisum in frusta viator,</l>
          <l>Cunta premet tempus. Si mens obstare prementi est,</l>
          <l>Attollamus humo spes fessas, nulla carinas</l>
          <l>Anchora mobilibus suffixa moretur arenis.</l>
          <l>Hoc Elycone meo circumviridantibus herbis</l>
          <l>Fontis et ad ripam queruli sub rupe silenti,</l>
          <l>Atque inter geminas, properatum perlege, lauros,</l>
          <l>Quas tibi, sacrata forsan sessure sub umbra,</l>
          <l>Dum sererem, heu quotiens suspirans: “Crescite”, dixi!</l>
        </div2>

        <div2 n="34 Ad Guillelmum Veronensem">

          <opener>
            <salute>AD GULIELMUM VERONENSEM ORATOREM S.</salute>
          </opener>

          <l>Tu quid ages? sacram ne paras invisere Romam</l>
          <l>Iam tandem? poteris ne pio dare terga labori,</l>
          <l>Aut segnem patiere moram? Verona tot annis</l>
          <l>Possedit longoque suum te dulciter evo</l>
          <l>Possideat serum ve tibi paret alma sepulcrum.</l>
          <l>Roma nichil? Meliora Deus. Si tempore tanto</l>
          <l>Ingenii michi cura tui, si pectoris ardor</l>
          <l>Notus ab experto, pridem generosa voluptas</l>
          <l>Egregium monstrabat iter stimuloque latenti</l>
          <l>Urgebat, sed frena domus studiumque tuorum</l>
          <l>Et patrie stringebat amor. Nunc maior in altum</l>
          <l>Cura vocat. Cessas? An dum patet arta salutis</l>
          <l>Semita, quam stravit Christi pius ore minister,</l>
          <l>Quam Cimbro permixtus Hiber Graioque Britannus</l>
          <l>Permeat extreme coniunctaque Cyprus Hyberne</l>
          <l>Et Dacus et rutilo perplexus crine Suevus,</l>
          <l>Stabis iners Italus? Sic semper proxima sordent?</l>
          <l>Sic longinqua iuvant? Felix peregrinus ad astra</l>
          <l>Ire potes saltu facili, contemnis an ipsum?</l>
          <l>Id minus est? An dum redeat iubileus et errans</l>
          <l>Quinquaginta vagis iterum sol flexibus orbes</l>
          <l>Expleat ac revehat quas nunc male perdimus horas</l>
          <l>Expectamus adhuc? Celi quicumque viator,</l>
          <l>Longum iter est, properat, tempus breve, Nulla futuri</l>
          <l>Solicitudo premat? Neu te mentita dolentum</l>
          <l>Impediat pietas, affusam in limine matrem</l>
          <l>Despice, nec teneri moveant te dulcia nati</l>
          <l>Oscula, grandevum fugiens sine flere parentem</l>
          <l>Et sine ventus agat suspiria tristis amici:</l>
          <l>Non nate seu forma virens, seu nubilis etas,</l>
          <l>Non germanus amans, trepide non verba sororis,</l>
          <l>Candida nec blando teneat te murmure coniunx.</l>
          <l>Cunta tibi calcanda simul, pulcerrima merces</l>
          <l>Proposita est. Sed quem moneo? Iam letus amata</l>
          <l>Respiciensque in terga nichil te proripis ede:</l>
          <l>Fervida devotum rapuit iam dextra bacillum</l>
          <l>Perque salutantum tacitus petis agmina Romam.</l>
          <l>Me ne oro comitem refugis? Comes esse volenti</l>
          <l>Institui meliore via. Iam mundus et omne</l>
          <l>Qued placuit iuveni, domita vix carne, valete.</l>
        </div2>

        <div2 n="35 Ad Vergilium Maronem">

          <opener>
            <salute>AD VERGILIUM MARONEM PARTENIATEM PUBLIUM HEROICUM POETAM</salute>
          </opener>

          <l>Eloquii splendor, latie spes altera lingue,</l>
          <l>Clare Maro, tanta quem felix Mantua prole</l>
          <l>Romanum genuisse decus per secula gaudet,</l>
          <l>Quis te terrarum tractus quotus arcet Averni</l>
          <l>Circulus? An raucam citharam tibi fuscus Apollo</l>
          <l>Percutit et nigre contexunt verba sorores,</l>
          <l>An pius Elysiam permulces carmine silvam</l>
          <l>Tartareumque Elicona colis, pulcerrime vatum,</l>
          <l>Et simul unanimis tecum spatiatur Homerus</l>
          <l>Solivagique canunt Phebum per prata poete</l>
          <l>Orpheus ac reliqui, nisi quos violenta relegat</l>
          <l>Mors propria conscita manu sevique ministri</l>
          <l>Obsequio. Qualis Lucanum in fata volentem</l>
          <l>Impulit, arterias medico dedit ille cruento</l>
          <l>Supplicii graviore metu mortisque pudende,</l>
          <l>Sic sua Lucretium mors abstulit, ac ferus ardor</l>
          <l>Longe aliis, ut fama, locis habitare coegit.</l>
          <l>Qui tibi nunc igitur comites, que vita libenter</l>
          <l>Audierim, quantum vero tua somnia distent</l>
          <l>Et vagus Eneas portaque emissus eburna,</l>
          <l>An potius celi regio tranquilla beatos</l>
          <l>Excipit ingeniisque arrident astra serenis</l>
          <l>Post stigios raptus spoliataque tartara summi</l>
          <l>Regis ad adventum, magno certamine victor</l>
          <l>Impia qui pressit stigmatis limina plantis</l>
          <l>Stigmatisque potens eterna repagula palmis</l>
          <l>Fregit et horrisono convulsit cardine valvas?</l>
          <l>Hec ego nosse velim: tu, mundo siqua silenti</l>
          <l>Umbra recens nostra veniet tibi forsan ab ora,</l>
          <l>Quis tria cara tibi loca nunc totidemque libellos</l>
          <l>Exitus excipiat, nostris simul accipe verbis.</l>
          <l>Parthenope infelix rapto gemit orba Roberto</l>
          <l>Multorumque dies annorum substulit unus</l>
          <l>Prospera, nunc dubiis pendet plebs anxia fatis</l>
          <l>Innocuamque promunt paucorum crimina turbam.</l>
          <l>Optima finitimo quatitur sine fine tumultu</l>
          <l>Mantua, magnanimis ducibus sed fulta recusat</l>
          <l>Invicta cervice iugum, civilibus usa</l>
          <l>Illa quidem dominis, externi nescia regni.</l>
          <l>Hic tibi composui que perlegis, otia nactus</l>
          <l>Ruris amica tui, quonam vagus avia calle</l>
          <l>Fusca sequi, quibus in pratis errare soleres</l>
          <l>Assidue mecum volvens, quam fluminis oram,</l>
          <l>Que curvi secreta lacus, quas arboris umbras,</l>
          <l>Quas nemorum latebras collisque sedilia parvi</l>
          <l>Ambieris, cuius fessus seu cespitis herbam</l>
          <l>Presseris accubitu, seu ripam fontis ameni:</l>
          <l>Atque ea presentem michi te spectacula reddunt.</l>
          <l>Que patrie fortuna tue, pax quanta sepulcri</l>
          <l>Audisti. Quid Roma parens, hoc querere noli,</l>
          <l>Hoc melius nescire puta. Melioribus aurem</l>
          <l>Ergo adhibe et rerum successus disce tuarum:</l>
          <l>Titirus ut tenuem senior iam perflat avenam,</l>
          <l>Quadrifido cultu tuus ut resplendet agellus,</l>
          <l>Ut tuus Eneas vivit totumque per orbem</l>
          <l>Et placet et canitur, tanto quem ad sidera nisu</l>
          <l>Tollere conanti mors obstitit, invida magnis</l>
          <l>Principiis. Miserum Eneam iam summa premebant</l>
          <l>Fata manu iamque ore tuo damnatus abibat</l>
          <l>Arsurusque iterum; pietas augusta secundis</l>
          <l>Eripuit flammis, quam non morientis amici</l>
          <l>Deiecti movere animi, meritoque supremas</l>
          <l>Contempsisse preces evo laudabitur omni.</l>
          <l>Eternum, dilecte, vale, nostrosque rogatus</l>
          <l>Meonium ascreumque senes salvere iubeto.</l>
        </div2>
      </div1>

      <div1 n="Appendix  Ad Reinaldum Veronensem">
        <opener>
          <salute>AD REINALDUM VERONENSEM</salute>
        </opener>
        <l>Fama quidem nostras iam dudum vexit ad aures</l>
        <l>Magnifici titulos et monumenta loci;</l>
        <l>Munera nec Cereris tantum vel dona Liei</l>
        <l>&lt;<gap/>&gt;</l>
        <l>Frondosumque nemus passimque in vallibus imis</l>
        <l>Hac illac domitos indomitosque greges,</l>
        <l>Aut simul auratis habitatas piscibus undas</l>
        <l>Antraque nympharum concelebrata choris;</l>
        <l>Sed maiora canit patrie preconia vestre</l>
        <l>Seminaque immensis uberiora bonis.</l>
        <l>Illa michi tellus placeat que ferre virorum</l>
        <l>Egregiam segetem celitus aucta solet.</l>
        <l>Ingentes tulit hec animas. Quis laudibus equis</l>
        <l>Nomina clara ducum tollat ad astra cane&lt;n&gt;s?</l>
        <l>Hinc etiam illustres calamo florente poetas</l>
        <l>Vidimus emeritam nectere fronde comam.</l>
        <l>Mantua preclaro quantum confidit alumpno,</l>
        <l>Corduba vel Sulmo civibus altisonis,</l>
        <l>Urbs tua tam celsum, quem protulit ipsa, Catullum</l>
        <l>Suspicit et summis comparat ingeniis.</l>
        <l>Nunc tamen et lauri mirtusque hedereque silentur</l>
        <l>Sacraque temporibus debita vitta tuis.</l>
        <l>Hec tacitus &lt;dixi&gt;, non eloquar: omnis aput me</l>
        <l>Cesset adulandi mens inhonesta viro.</l>
        <l>Sed ceptam ad patrie laudem et fecunda revertor</l>
        <l>Gramina, que vester nutrit amenus ager.</l>
        <l>Neve quis id falso famam putet ore locutam</l>
        <l>Meque renarrantem vulgus inane sequi,</l>
        <l>Ex locuplete domo generosos suscipe testes:</l>
        <l>Nomina pretereo, nam tibi nota reor.</l>
        <l>Est vetus historie series, sed nostra recurrit</l>
        <l>Secula dinumerans anxia cura retro.</l>
        <l>Gallia cum populis gravidam iam solveret alvum,</l>
        <l>&lt;<gap/>&gt;</l>
        <l>Diverso celi tractu confinia mundi</l>
        <l>Ultima complevit gentibus innumeris.</l>
        <l>Hos Asyam tenuisse ferunt et litus Eoum,</l>
        <l>Excipit hos patulo Grecia blanda sinu,</l>
        <l>Hospitaque hos operit rigidis Hyspania tectis</l>
        <l>Nomina permiscens mox aliena suis.</l>
        <l>At quos Hesperie sors in regione Tegea</l>
        <l>Exposuit, vestris invaluere iugis,</l>
        <l>Quique nives gelidas glaciemve atque horrida Reni</l>
        <l>Murmura pertulerant asperiore situ,</l>
        <l>Lene solum, puros latices auramque sereni</l>
        <l>Etheris experti, constupuere animis</l>
        <l>Vinaque laturos, que nondum noverat Arthos,</l>
        <l>In patriam certos mittere cura fuit.</l>
        <l>Ille liquor subita rapuit dulcedine mentes</l>
        <l>Et blandum inflexit barbara corda bonum.</l>
        <l>Linquere mox terram sterilem tribulosque ferentem</l>
        <l>Et placitum est cunctis Itala rura sequi.</l>
        <l>Ergo iter Italiam versus collesque vinosos</l>
        <l>Transtulit affectus, nec gravis ille labor.</l>
        <l>Hos Mediolanum, celebrem modo viribus urbem,</l>
        <l>Veronamque tuam constat habere patres.</l>
        <l>Sat fuit hoc magnum indicium telluris opime</l>
        <l>Sedibus antiquis elicuisse viros.</l>
        <l>Hec michi fortassis prius ignorata putasti</l>
        <l>Exilioque acies consenuisse meas.</l>
        <l>Sic vobis ignara Deus dat pectora veri,</l>
        <l>Sic procul a vestro labitur orbe dies:</l>
        <l>Simus et Ausonia quamvis tellure remoti,</l>
        <l>Cor tamen est illic, corpore quicquid agam.</l>
        <l>Verum ego nunc video quo sim progressus et ultra</l>
        <l>Auferor ac culpe blandior ipse mee</l>
        <l>&lt;<gap/></l>
        <l><gap/>&gt;</l>
        <l>Talia si nequeo, reddam tibi plura profecto:</l>
        <l>Vinceris hoc uno, cetera victor habe.</l>
        <l>Vilibus ex multis preciosus surgit acervus:</l>
        <l>Tale fit ex tanto nobiliusque redit,</l>
        <l>Pensaturque auro stipule vis ampla. Quid auro</l>
        <l>Carius aut stipula vilius esse potest?</l>
        <l>Procedo, iuvenemque tuum, qui multa magistri</l>
        <l>Signa refert, alacri fronte — quod ipse iubes —</l>
        <l>Artius et geminis animi complectimur ulnis.</l>
        <l>Est sibi sub nostro pectore parta domus.</l>
        <l>Hunc michi longus amor meritumque et gloria patris</l>
        <l>Nec semel in dubiis cognita pura fides,</l>
        <l>Hunc manus apta graves hominum compescere curas</l>
        <l>Et non vulgaris spiritus ore micans,</l>
        <l>Hunc michi preterea tua dulcis epystola carum</l>
        <l>Efficit et stimulos ingeminat lateri.</l>
        <l>Que dum se variis redimita coloribus effert,</l>
        <l>Compulit ut legerem terque quaterque libens;</l>
        <l>Mulsissetque animum, nisi quod sub fine relegi</l>
        <l>Verteret in dubium quod michi mentis erat.</l>
        <l>Nam quod nostra foro volitent nova carmina vestro</l>
        <l>Et iuvat et vereor ne nimis alta petant.</l>
        <l>Non ego ventosam Rodani transcendere ripam</l>
        <l>Speravi —fateor — nec procul illa legi.</l>
        <l>Hiis, ubi celicole longe michi tedia vite</l>
        <l>Sanxerunt, satis est me resonare locis.</l>
        <l>Hic nocet ingenio celi inclementia nostro</l>
        <l>Et vulgi strepitus ambicione fremens.</l>
        <l>Premia Pieridum ac titulos plausumque theatri</l>
        <l>Aptatum Grais vatibus ac Latiis</l>
        <l>Invidisse meo gaudet fortuna labori,</l>
        <l>Quamquam ea despiciens ad meliora feror.</l>
        <l>Undique per vicos miseris lassata querelis</l>
        <l>Agmina conspicies, pondere pressa gravi.</l>
        <l>In partes minimas tenuem proscindere nummum</l>
        <l>Gloria multorum est precipuumque decus.</l>
        <l>Cernimus exiguo viventes querere multa</l>
        <l>Custodesque auro succubuisse suo.</l>
        <l>Ingratum heredem studio dum tollat avaro,</l>
        <l>Hic vigilat demens et sibi semper inops.</l>
        <l>Hic predulce manu rigidas tractare secures</l>
        <l>Dum putat et fasces pondus habere negat,</l>
        <l>Mane vagus populi rapitur per limina, sero</l>
        <l>Ad trepidas noctes pervigilesque redit.</l>
        <l>Alter inexpletum siciens et torvus honori</l>
        <l>Imminet et vetitum post dyadema gemit.</l>
        <l>Hec inter, vacuum curis, Helicona videre</l>
        <l>Fonteque Castalio tingere labra, puta,</l>
        <l>Non vacat: impellunt alio nos turbine venti</l>
        <l>Et vehimur rapidum qua tulit estus iter.</l>
        <l>Nitimur interdum, per tot fluitancia mundi</l>
        <l>Si liceat stabiles equora ferre gradus,</l>
        <l>Si quis agat tremulam per summa cacumina cymbam</l>
        <l>Immotus pelago monstra nec ulla pave&lt;n&gt;s.</l>
        <l>Ante igitur tutum est quam puppis victa fatiscat</l>
        <l>Flectere sollicito carbasa fessa pede</l>
        <l>Securumque procul quam primum attingere portum,</l>
        <l>Turbida terribili dum furit unda Notho.</l>
        <l>Hoc meditor, si forte Deus miserator apertum</l>
        <l>Pandat iter nec se deneget ipse ducem.</l>
        <l>Est fuga pre manibus michi iam tacitusque recessus</l>
        <l>Molior — id paucis insinuasse velim,</l>
        <l>Tu tamen ex paucis —; et, si fortuna secundet</l>
        <l>Consiliumque regat quod modo mente tego</l>
        <l>Ut fugiam mundum, ne me prior ille relinquat</l>
        <l>Neu michi postremum dixerit ante ‘vale’,</l>
        <l>Spero quod ingenio magnum locus alter inherti</l>
        <l>Calcar erit, pennas et dabit ille novas.</l>
        <l>Floridiora equidem tunc carmina nostra videbis.</l>
        <l>Interea tamen hec qualiacunque lege</l>
        <l>Ignoscenda tibi; nam libera musa quietum</l>
        <l>Tempus habere cupit, quod michi fata negant.</l>
        <l>Si quicquam Ytalie visurum litora posthac</l>
        <l>Scribere contigerit, tu prius hospes eris.</l>
      </div1>
    </body>
  </text>
</TEI.2>
