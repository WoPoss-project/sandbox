<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Memorie</title>
      <author>Lorenzo Da Ponte</author>
    </titleStmt>
    <extent>935 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000490</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Memorie</title>
        <author>Da Ponte, Lorenzo</author>
        <editor id="ed">Gambarin, Giovanni</editor>
        <editor id="ed2">Nicolini, Fausto</editor>
        <publisher>G. Laterza</publisher>
        <pubPlace>Bari</pubPlace>
        <date>1918</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita"/><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language></langUsage>
    <textClass>
      <keywords scheme="CDD">
        <term>858 - Scritti miscellanei italiani</term>
      </keywords>
      <keywords scheme="CGB">
        <term>Memorialistica</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Venezia</name>
      </respStmt>
      <item>Correzione linguistica</item>
    </change>
    <change>
      <date>2003-09-01T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-09-13T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>Parte Prima</head> <head>(1749-1777) </head>
<p>Non iscrivendo io le memorie d'un uomo illustre per nascita,
per talenti, per grado, in cui le minime cose giudicare si sogliono importantissime per la importanza del soggetto di cui
si scrive, parlerò poco de' miei parenti, della mia patria, de'
miei primi anni, come di cose affatto frivole per se stesse o
di pochissimo rilievo pe' leggitori. Parlerò di cose, se non del
tutto grandi per lor natura e capaci da interessare ogni paese
ed ogni lettore, pur tanto singolari per la lor bizzarria, da poterlo in qualche modo instruire o almeno intrattener senza noia.<pb n="3"/></p>
<p>Il giorno decimo di marzo dell'anno <num>1749</num> nacqui a Ceneda,
piccola ma non oscura città dello Stato veneto. All'età di cinque
anni perdei la madre. I padri prendono poco cura generalmente
de'primi anni de' loro figli. Furono questi negletti interamente
dal mio: all'età d'undici anni leggere e scrivere era tutto quel
ch'io sapeva. Fu allora solamente che mio padre pensò a darmi
qualche educazione: <note place="foot" anchored="yes"><p>Lo studio della lingua latina era il <foreign lang="lat">sine qua non</foreign> de'miei tempi.</p></note>
scelse per mia disgrazia un cattivo maestro. Era questo il figliuolo d'un contadino, il quale, passato
dall'aratro e da' buoi alla ferula magistrale, ritenne anche nel
ginnasio la durezza e rusticità dei natali. Mi pose egli in mano
la grammatica dell'Alvaro, e pretese insegnarmi il latino. Studiai qualche mese senza imparar nulla. Si credeva da tutti ch'io
fossi dotato di una memoria e d'un ingegno poco comune, per
la mia vivacità nel parlare, per una certa prontezza nel rispondere, e sopra tutto per un'insaziabile curiosità di tutto sapere.
Maravigliandosi perciò il padre mio ch'io profittassi sì poco
alle lezioni del contadino, si vòlse ad investigarne le cause.
Non durò gran fatica a scoprirle. Venne un giorno per accidente nella camera dello studio, e misesi inosservato dietro alle
spalle del pedagogo. Indispettito costui per certo errore da me
commesso nel ripetere la lezione, serrò con rustica rabbia la
destra mano, e colle incallite nocche delle ruvide dita si mise
a battere la mia fronte, come Sterope e Bronte batton l'incudine. Divertiva ogni giorno in questa guisa costui la mia testa.
Non so se più la vergogna o il dolore mi trasse dagli occhi
qualche tacita lagrima, che fu da mio padre veduta. Preselo
allora improvvisamente per gli capelli, trascinollo fuor della camera, lo gettò giù della scala, gettògli dietro il calamaio, le
penne e l'Alvaro, e per più di tre anni non si parlò più
di latino. Credette mio padre, e forse era vero, che la mia
avversione pel maestro cagion fosse stata del mio pochissimo
profittare nello studio di quella lingua. L'effetto però di questa storiella fu per me assai fatale. Rimasi fino all'età di quattordici anni del tutto ignorante in ogni genere di letteratura; e
<pb n="4"/>
mentre tutti gridavano:–Oh che spirito! Oh che talento! io mi
vergognavo internamente d'esser il meno instruito di tutti
i giovani di Ceneda, che mi chiamavano per ischerzo lo «spiritoso ignorante». Non è possibile dire quanto ciò mi pungesse
e quanto voglioso rendessemi d'instruzione. Montato un dì a
caso nel soffitto della casa, dove mio padre era solito gettare
le carte inutili, vi trovai alcuni libri, che formavano, credo, la
biblioteca della famiglia. V'era tra questi il <title>Buovo d'Antona</title>,
il <title>Fuggilozio</title>, il <title>Guerino detto il meschino</title>, la <title>Storia di Barlaam
e di Giosaffat</title>, la <title>Cassandra</title>, il <title>Bertoldo</title> e qualche volume del
Metastasio. Li lessi tutti con un'incredibile avidità, ma non rilessi che il poeta cesareo, i cui versi producevano nella mia
anima la sensazione stessa che produce la musica. Pigliò frattanto una seconda moglie mio padre, e dopo dieci anni di vedovanza ci die' per matrigna una giovinetta, che non ne contava
ancora diciassette. Egli avea passati i quaranta. Stimolato dunque
da un canto dal desiderio d'ornare di qualche lume la mente,
e prevedendo dall'altro le conseguenze di un matrimonio sì disuguale, cercai d'ottenere dall'altrui beneficenza quel che non poteva sperare dalla paterna sollecitudine.</p>
<p>Era in que' tempi vescovo di Ceneda monsignor Lorenzo
da Ponte, soggetto d'insigne pietà, di benefica religione e di
tutte le virtù cristiane eminentemente dotato. Era egli, oltre a
questo, e di mio padre e di tutta la mia famiglia amantissimo.
Me gli presentai con coraggio, pregandolo di collocare me ed
un altro fratello mio nel suo seminario. Piacque all'ottimo prelato il mio commendabile ardire, e, vedendo sì in me che in
questo fratello mio un vivo desiderio d'instituzione, unito a buone
apparenze d'un pronto ingegno e d'una memoria felice, aderì
non solo con giubilo all'onorata mia brama, ma supplì con
rara bontà alla non piccola spesa del nostro intero mantenimento. I progressi fatti da noi nello studio risposero in qualche modo alle speranze concepite dal nostro benefattore. Imparammo in men di due anni a scrivere con qualche eleganza
il latino, ch'era la lingua che con particolare cura insegnavasi
da' valentissimi professori di quel dotto seminario, come la più
<pb n="5"/>
necessaria ad alunni che aspiravano al sacerdozio, per cui sono
principalmente stabiliti que'lochi in Italia. Le lingue moderne,
senza eccettuare l'italiana, quasi del tutto si negligevano. Mio
padre, ingannandosi nella scelta del mio stato e lasciandosi
consigliare piuttosto dalle sue circostanze che dal dovere di
padre, pensava destinarmi all'altare, quantunque ciò fosse affatto contrario alla mia vocazione ed al mio carattere. Era dunque educato anch'io alla maniera de' preti, sebbene inclinato
per genio e quasi fatto dalla natura a studi diversi; di modo
che all'età di diciassette anni, mentre io era capace di comporre
in mezza giornata una lunga orazione e forse cinquanta non
ineleganti versi in latino, non sapeva, senza commettere dieci
errori, scriver una lettera di poche linee nella mia propria lingua.
Il primo a distruggere tal pregiudizio, a introdurre tra gli alunni
di quel collegio il buon gusto, indi una nobile gara e predilezione per la toscana favella, fu il coltissimo abate Cagliari, giovane pieno di foco e di valore poetico, che, uscito di fresco
da' collegi di Padova, da' quali non era escluso Dante e Petrarca più che Virgilio ed Orazio, cominciò a leggere, spiegare
e far gustare a un buon numero di giovanetti, alla sua educazione affidati, le prose, i versi e le bellezze de' nostri.</p>
<p>Frequentavan le sue leggiadre lezioni due de' più colti e svegliati ingegni di Ceneda, Girolamo Perucchini e Michel Colombo.
All'emulazione di questi deggio, più che a tutt'altro, la rapidità
de' miei avanzamenti nella poesia. Narrerò qui un fatterello,
che, sebben frivolo e di poco momento in se stesso, basterà
nulla di meno a dar un'idea della forza c'hanno sugli animi giovanili gli esempi de' buoni, il timore del biasimo e l'onesto
desiderio di eccellere. Aveva fatto Michel Colombo i suoi primi
studi, avanti d'entrare nel seminario di Ceneda, sotto la direzione di ottimi institutori. Scriveva bene in latino e componeva
de' versi italiani pieni di gentilezza e di grazia. Non isdegnava
talvolta di leggerli a me, cui amava sinceramente, per incitarmi,
diceva egli, a far un saggio della vena poetica. Un giorno, difatti, mi misi alla pruova. Occorrendomi una piccola somma di
danaro pe' soliti giovenili diporti, credei d'ottenerla più facilmente
<pb n="6"/>
da mio padre, domandandogliela in versi. Ecco dunque il primo
quadernario, che schiccherai, di quattordici versi, ch'io osai
chiamare «sonetto»:
<q rend="block" direct="unspecified">
<lg type="versi">
<l>Mandatemi, vi prego, o padre mio,</l>
<l>quindici soldi o venti, se potete,</l>
<l>e la cetera in man pigliar vogl'io,</l>
<l>per le lodi cantar delle monete.</l>
</lg>
</q></p>
<p>Aveva io appena finito quest'ultimo verso, quand'odo dietro
alle spalle un grandissimo scroscio di riso, per lo quale volgendo il capo, veggomi a tergo l'amico Colombo, che mostrava
aver letto i miei versi, che, sul tuono che gli orbi cantano per
le strade d'Italia, modulava, sempre ridendo, l'ultimo di quelli,
e che imitava col movimento delle dita lo strimpellamento
del colascione. Piansi di vergogna e di rabbia; e per più di
tre giorni non parlai né guardai in faccia Colombo, che tuttavia seguitava maliziosamente a cantar alla foggia de'ciechi il
mio verso e a mettersi in attitudine di strimpellare. Dopo avermi
così tormentato per qualche tempo, fu il primo egli ad incoraggiarmi a novelle prove, ed io gli promisi di farle. Mi feci
allora a leggere ed a studiare con tanto fervore i buoni autori
di nostra lingua, che non pensava più né a cibo né a sonno,
non che a quegli ozi e trastulli, che sono naturalmente sì cari
a' giovani, e per cui sì spesso si perde il frutto de' più conspicui talenti. Dante, Petrarca, Ariosto e Tasso furono i miei
primi maestri: aveva imparato a memoria in meno di sei mesi
quasi tutto l'<title>Inferno</title> del primo, tutti i migliori sonetti del secondo, e non poche delle sue canzoni, e i più be' tratti degli
altri due. Dopo questo esercizio e dopo aver composto segretamente e bruciati più di duemila versi, ebbi speranza di poter
cimentarmi co' miei condiscepoli, e di scriver de' versi non interamente da cantarsi sul colascione. Essendo stato eletto in
quel tempo il rettore del nostro collegio ad altro onorevole
grado, per cui doveva partire da quell'impiego, tra le varie
composizioni, che da molti alunni in lode di quello si recitarono,
recitai anch'io un mio sonetto. Lo stampo in queste <title>Memorie</title>
<pb n="7"/>
non perché mi paia degno d'esser pubblicato, ma perché si
giudichi de' progressi fatti da me in soli sei mesi, e ciò diventi un eccitamento per quelli che, anc'un po' tardi, <foreign lang="lat">natura
favente</foreign>, agli studi poetici si rivolgono.
<q rend="block" direct="unspecified">
<lg type="sonetto">
<lg>
<l>Quello spirto divin, che, con l'ardente</l>
<l>e puro raggio del superno amore,</l>
<l>la caligin dilegua a' sensi e fuore</l>
<l>d'ogni fallace error tragge la mente,</l></lg>
<lg>
<l>fu quel, saggio signor, che dal possente</l>
<l>trono di gloria al destinato onore</l>
<l>t'elesse, onde con santo e vivo ardore</l>
<l>per lo retto cammin guidi sua gente.</l></lg>
<lg>
<l>Su vanne or dunque e il nuovo popol reggi,</l>
<l>e ascendi il nuovo seggio, onde co' tuoi</l>
<l>fregi divenga più lodato e adorno.</l></lg>
<lg>
<l>Vanne, quivi per te le sante leggi</l>
<l>vivan di Cristo, di Satàno a scorno:</l>
<l>ma deh! signor, non ti scordar di noi.</l></lg></lg>
<note place="foot" anchored="yes"><p>Il seguente sonetto fu composto in quella stessa occasione dal mio amico
Colombo. Lo pubblico qui, sperando di fargli cosa grata, nel pruovargli che sessantacinque anni non bastarono a cancellar dalla mia memoria i versi d'un amico
sì caro.</p>
<lg type="sonetto">
<lg>
<l>Quanto è possente amor! Padre avevamo,</l>
<l>tenero amante padre, e insomma tale,</l>
<l>che niun credo giammai n'ebbe l'uguale</l>
<l>dal dì che prima aperse gli occhi Adamo.</l></lg>
<lg>
<l>Sì caro padre or noi perduto abbiamo:</l>
<l>ché divino volere, alto, immortale,</l>
<l>con decreto a lui fausto, a noi fatale,</l>
<l>lo trasse altrove; e noi pupilli or siamo.</l></lg>
<lg>
<l>Ben conosciam  quant'aspro e grave è il danno,</l>
<l>ma non ci pesa, ché ne scema il duolo</l>
<l>sua felice avventura, anzi ne 'l toglie.</l></lg>
<lg>
<l>E amor, fatto di noi dolce tiranno,</l>
<l>nostra sciagura a pianger no, ma solo</l>
<l>lieti ne tragge a secondar sue voglie. </l></lg></lg></note></q></p>
<p>Come prima di questo sonetto io non aveva lasciato vedere
ad alcuno i miei versi italiani, tranne i quattro da colascione,
così nessuno voleva credere che questi quattordici fossero miei.
<pb n="8"/>
Il solo Colombo mostrò di crederlo, e fece giuramento solenne
di non iscrivere più in italiano; giuramento che poi gli fe' rompere una leggiadra e bellissima giovanetta, di cui eravamo ambidue innamorati e per cui verseggiammo a vicenda. Questo
non voler credersi generalmente che quel primo sonetto fosse
composto da me, fu un nuovo genere di lode, che, senza solleticare soverchiamente il mio amor proprio, m'incoraggì a
sforzi maggiori e mi fece risolvere fin d'allora a darmi interamente all'italiana poesia. In men di due anni ho letto più d'una
volta e versato, <foreign lang="lat">diurna et nocturna manu</foreign>, tutti non solo i poeti
classici, ma tutti quelli eziandio che vanno per le mani de' più
come scrittori di un vero merito, eccettuando i soli secentisti,
che non ho osato leggere prima di creder me stesso capace de'
lumi necessari per distinguere il buono dal cattivo ed il bello
apparente dal vero bello. E non era già contento di leggere,
ma trasportava in latino i più nobili tratti de' nostri, li copiava
più volte, li criticava, li commentava, gli imparava a mente,
esercitandomi spesso in ogni maniera di composizione e di metro,
e procurando imitare i più vaghi pensieri, adoperar le più leggiadre frasi, scegliere i più bei modi da' miei antesignani usitati,
preferendo sempre e sopra tutti gli altri quelli del mio idolatrato Petrarca, in ogni verso del quale mi pareva ad ogni lettura
di ritrovar qualche nuova gemma.</p>
<p>In questa maniera, e con questo continuo ed infaticabile studio,
arrivai verso il cominciamento del terzo anno a gareggiare co'
primi, e non raramente riportarono i versi miei l'onor del trionfo.
Ottenni molte lodi per una canzone, da me a pruova composta
co' più colti giovani di Ceneda. Ma non servirono queste a
farmi inorgoglire od a farmi credere veramente che la canzone mia fosse bella. Ebbi, fin da' prim'anni della mia studiosa carriera, la buona sorte di credere che da altro non
nascessero le lodi, ch'io riportavo, che da una cortese intenzione di avvalorare i miei giovanili sforzi e di condurmi col
tempo a meritarle veracemente. Questo mi tenne lontano dall'oziosa superbia e da una vana opinione di me medesimo;
scogli in cui spesso urtano gli studiosi, che, credendo di saper
<pb n="9"/>
tutto, ivi il più delle volte si fermano, donde forse dovrebbero
incominciare. Qualche talento poetico, da me ottenuto dalla natura, e questo infinito amore per la poesia, unito a princìpi sì
sani, m'avrebber forse portato un giorno alla riputazione ed
al grado di buon poeta, se la fortuna non si fosse attraversata
continuamente alle mie onorate intenzioni e non mi avesse tratto
con man prepotente e quasi per forza tra i più pericolosi e crudeli vortici della vita, togliendomi quella pace, quei mezzi e quei
placid'ozi, senza de' quali l'umana mente invan s'argomenta di
giungere agli alti fastigi. Infiammato, siccome io era, del nobile desiderio d'ornare l'ingegno di tutti quei lumi e di tutte
quelle cognizioni che in un poeta richiedonsi aveva acquistato,
a forza di economia e di giovenili risparmi, una picciola collezione di libri latini, e preparavami ad arricchirla de' migliori
italiani. Avevamo un libraio a Ceneda, che per solo capriccio,
sebbene ignorante ed idiota, aveva una bottega d'ottimi libri.
Mi trovai appena in possesso di poche lire, che andai a trovarlo, e feci scelta di un numero di libri, per la maggior parte
elzeviriani, il valore de' quali superava di molto il contenuto
della mia povera borsa. Aveva un figlio costui, che faceva il
mestiere di calzolaio. Trovò il buon vecchio un ottimo spediente
pei miei e suoi bisogni.–Portatemi–diss'egli–alcune pelli di
sommaco e di vitellino della manifattura di vostro padre, e accomoderemo le cose.–Mi piacque il ripiego: corsi a casa, entrai segretamente nel magazzino, scelsi tre pelli di vitello, ne feci un fardellino bene stretto, me lo adattai tra l'abito talare e la schiena,
e m'incamminai alla porta per uscire. Stava allora, per mia disgrazia, sul limitare di quella la mia matrigna, chiacchierando
con qualche donna del vicinato. Come io temeva che s'accorgesse del furto fatto, così feci un giretto per andarmene a un'altra
porta. Arrivato in istrada, bisognava passare davanti al crocchio donnesco. Non avevo fatto che pochi passi, quando udii
una di quelle donne dire altamente:–Che peccato che quel
giovinetto sia così gobbo!–Tale faceami parere il nascosto
fardello. Mentre fo un salterello per lanciarmi a sghimbescio
dall'altra parte della via, il fardello cade per terra, le femine
<pb n="10"/>
ridono, mia matrigna corre a raccoglierlo, ed io, senza voltarmi
né far motto, séguito il mio camino, e vommene quatto quatto
dal buon libraio. Narratagli la mia disgrazia, gli diedi alcune
lire a caparra, e lo pregai caldamente di tener que' libri per
me; il che egli fece. Non mancò la matrigna di narrar la cosa
a mio padre, che venne la domane <note place="foot" anchored="yes"><p>
La voce «indomani» è proscritta da' puristi. Cesarotti ed altri l'usarono. Ma
io non l'userò più, da che la trovai riprovata dal Cesari.</p></note>
al seminario, me ne disse
a bizzeffe, né valse ragione a placarlo, non che a ottenere da
lui la somma che mi occorreva per comperare que' libri, che
non era più di dodici piastre. Riseppe la novelletta l'ottimo ve-
scovo, mandò sul fatto per me, mi fece ripetere tutta la cosa,
che udì <foreign lang="lat">lacrymoso non sine risu</foreign>, e mi diede il danaro necessario a comperare que' libri. Il piacere di tale acquisto non fu
di lunga durata per me. Una terribile malattia, che tenne per
più di sei mesi la mia famiglia in continuo timore di perdermi,
varie disgrazie domestiche, che afflissero in que' tempi mio padre,
e sopra tutto la morte di monsignor Da-Ponte, mio protettore,
mi tolsero non solo i modi di proseguire gli studi intrapresi,
ma posero in estrema indigenza mio padre, che dalla beneficenza
di quel prelato traeva incessantemente protezione e soccorsi.</p>
<p>Perdei più d'un anno in tal guisa, tra le malattie, le lagrime
e l'ozio, e fui alfine costretto a vendere la maggior parte de'
libri, che aveva acquistati, e di venderli or per coprirmi d'un
decente abito ed or per supplire alle quotidiane occorrenze della
famiglia. Questo stato di povertà, da cui fu allor assalita la
mia famiglia, mi fece rinunziar alla mano di nobile e vaga giovine, ch'io amava teneramente, e ad abbracciare m'indusse uno
stato del tutto opposto al temperamento, al carattere, a'princìpi e agli studi miei, aprendo in tal guisa le porte a mille strane
vicende e pericoli, di cui l'invidia, l'ipocrisia e la malizia de'
miei nemici mi reser per più di vent'anni vittima lamentevole.
Permetti, cortese lettore, ch'io copra colle tenebre del mistero
questo punto dolente della mia vita, risparmiando così alla mia
<pb n="11"/>
penna un risentimento, che desterebbe intempestivi rimorsi in un
cuore, che, ad onta di tutto, riverisco e che non cesserò in alcun
tempo di riverire.</p>
<p>Dopo questa tempesta, da me sofferta con coraggio e rassegnazione, monsignor Ziborghi, un venerabil canonico di quella
cattedrale, che ereditate aveva le benefiche inclinazioni del defunto prelato per noi, procacciò sì a me che agli altri due miei
fratelli l'assistenza di uno di que' begli istituti, che ne' tempi
felici della sventurata Venezia onoravano con tanta gloria quella
repubblica. Fummo tutti tre collocati nel seminario di Portogruaro, dove un nuovo campo mi fu aperto da proseguire con
agio e decoro gl'interrotti miei studi. Attesi il primo anno alla
filosofia ed alle matematiche, senza perder però di vista le mie
dilettissime muse. Mentre s'affaticava il maestro a spiegar Euclide
o qualche astruso trattato di Galileo o di Newton, io leggeva furtivamente ora l'<title>Aminta</title> del Tasso, ora il <title>Pastor fido</title> del Guarini,
che aveva quasi imparati a memoria. Verso la fine del primo
anno recitai pubblicamente una canzone in lode di san Luigi, che
fu applaudita: piacquero sopra tutto questi tre versi:
<q rend="block" direct="unspecified">
<lg type="versi">
<l> Ma sel ritolse il ciel, quasi sua gloria</l>
<l>fosse manca e men bella</l>
<l>senza la luce di quell'aurea stella.</l>
</lg></q></p>
<p>Un « bravo! », uscito di bocca a dotto e nobile personaggio,
mi fruttò la cattedra di retorica, che monsignor Gabrielli, vescovo
di Concordia, soggetto per dottrina, per nobiltà e per religiosa
luce eminente, in quel giorno stesso mi offerse. Aveva allora
in pensiero di perfezionarmi nell'intelligenza della lingua ebraica,
che aveva ne' primi anni miei molto studiata, e di applicarmi
ad un tempo stesso allo studio de' greci, portando ferma opinione che, senza la lettura di quelli, nessuno potesse divenir
gran poeta. Per questa ragione esitai più giorni a risolvere.
Mi lasciai vincere alfine dalle persuasioni del buon rettore, che
infinitamente mi amava, e più dalle circostanze paterne, che
co'guadagni del mio impiego aveva speranza di ammegliorare.
Accettai dunque l'offerta, e in un'età, in cui aveva bisogno
<pb n="12"/>
d'imparar io medesimo infinite cose, mi posi all'arduo cimento
d'insegnar agli altri le belle lettere. Non credo però che questa
specie d'interruzione cagione sia stata di ritardo o di detrimento
a' miei letterari avanzamenti. <note place="foot" anchored="yes"><p>
E da' miei discepoli imparai più che da tutti.</p></note>
Non aveva ancora ventidue anni
al momento della mia elezione. Erano affidati alle cure mie
trenta e più giovani, pieni di ardore, d'ingegno e di emulazione,
e fino allora miei condiscepoli. Il vescovo non cessava di fomentar ed infiammar dentro il mio spirito i più forti e pungenti
stimoli dell'amor proprio, tutti gli occhi della città erano in me
solo rivolti: imagini il mio leggitore com'io tremava. Raddoppiai
quindi la diligenza, le meditazioni e gli sforzi, per adempiere
non senza gloria i doveri del mio impiego; e quel, che non
ebber tempo d'insegnarmi i maestri, imparai, come disse un
dotto rabino, da' miei discepoli. <foreign lang="lat">Umitalmidai rabàdi miculam</foreign>.
</p>
<p>Il fortunato effetto delle mie onorate premure eccitò in alcuni
l'iniquo pungolo dell'invidia. Due o tre maestri di quel seminario divennero miei indomiti persecutori. Pretendendo ch'io
non avessi studiato a fondo la fisica e le matematiche, tentarono
assalirmi da questo lato, gridando ch'io non era che un parolaio,
un verseggiatore senza scienza. Composi allora varie poesie,
tanto italiane che latine, sopra diversi argomenti fisici, che si
recitarono pubblicamente da' giovani della mia scola verso la
fine dell'anno. Piacquero generalmente i miei versi, ma sopra
tutto un ditirambo sopra gli odori, in cui si credette vedere
qualche lampo del foco rediano:
<q rend="block" direct="unspecified">
<lg type="versi">
<l> Qual felice avventura, <abbr>ecc.</abbr></l>
</lg></q></p>
<p rend="noindent">Quanto mortificati rimasero i miei nemici, tanto fui io lodato ed
accarezzato da' letterati di quella città, dalla scolaresca e dal vescovo; il che aumentò a dismisura l'odio de' miei rivali.</p>
<p>Dopo due anni di pazienza, mi congedai. Passai sfortunatamente a Venezia. Essendo nel bollor dell'età, di temperamento
vivace e, al dire di tutti, avvenente della persona, mi lasciai
trasportare dagli usi, dal comodo e dall'esempio alle voluttà
<pb n="13"/>
ed ai divertimenti, dimenticando o negligendo quasi del tutto
la letteratura e lo studio. Aveva concepita una violentissima
passione per una delle più belle, ma insieme delle più capricciose dame di quella metropoli. Teneva occupato questa tutto
il mio tempo nelle solite follie e frivolezze d'amore e di gelosia,
in feste, stravizzi e bagordi, e, salvo qualch'ora della notte, ch'io
dava per uso alla lettura di qualche libro, non credo, in tre
anni di tempo che durò quella tresca, d'aver imparata cosa che
pria non sapessi o che fosse pur degna di sapersi. Parve che
la provvidenza volesse liberarmi dal pericolo terribile che sovrastavami. Ad onta di tutte le gelosie e di tutti i capricci di
quella donna, ritenuto aveva il buon uso di andare la sera a
certo caffé, dove i più colti e dotti uomini di Venezia si radunavano, ed era chiamato per questo il «Caffé de' letterati». Trovandomivi una sera mezzo mascherato, entrò un gondoliere,
guardossi attorno, fissò gli occhi in me e mi fece cenno
d'uscire. Arrivato sulla strada, mi fe' cenno di seguirlo. Mi trasse
allora alla riva di un canale vicino, e mi fece entrare in una
gondola, che dalla parte opposta di quella bottega era situata.
Credendo di trovar ivi la mia amica, che soleva venir talvolta
a pigliarmi in quel loco, v'entrai senza altro indagare, e me le
assisi vicino. Era la notte tenebrosissima. Un fanale acceso in
qualche distanza mi aveva fino allora mostrato il cammino; ma,
quando fui nella gondola, il barcaiuolo lasciò cadere il solito
panno sull'imboccatura di quella, perlocché il buio era perfettissimo. Salutando ella me ed io lei nel punto medesimo, discoprimmo ambidue, al suon di una voce che c'era nuova, che il
gondoliere dovea avere equivocato. Io l'avea, sedendo, presa
per la mano, per baciargliela all'uso nostro, la quale era assai più pienotta di quella dell'amica mia. Tentò ella subito ritirarla; ma io la ritenni con dolce forza, assicurandola con vive
espressioni che non aveva nulla a temere. Mi rispos' ella cortesemente, pregandomi tuttavolta d'andarmene. Accorgendomi
che non era veneziana, come quella che prettissimo toscano
favellava, venni in maggior curiosità di saper chi fosse, e adoperai tutta l'eloquenza perché mi permettesse d'accompagnarla
<pb n="14"/>
alla sua dimora. Dopo molte difficoltà, consentì di pigliare qualche rinfresco, con patto che le promettessi d'uscire fuori dalla
gondola senza investigare più oltre. Andò il gondoliere pei rinfreschi al caffé vicino, e portò con sé una lanterna. All'apparir
della luce mi si offerse al guardo una giovane di bellezza maravigliosa e di nobilissime apparenze. Non sembrava avere e
non aveva ancora diciassett'anni. Era vestita con molto buon
garbo, ornata di maniere gentilissime, e brillava in ogni suo
detto la costumatezza e lo spirito. Tacemmo entrambi per qualche tempo. Parendomi però ch'ella guardasse me con un sentimento non dissimile a quello con cui io lei guardava, presi
coraggio, e tutte quelle cose le dissi, che in simili avventure
si soglion dir alle belle donne. La pregai novellamente a voler
permettermi d'accompagnarla fino alla sua abitazione, o farmi
almeno sapere con chi aveva la sorte di conversare. Vedendo
ch'io trattava con lei con tutta quella delicatezza e rispetto
che il suo stato esigeva e che dà generalmente l'idea del carattere d'un uomo ben educato, sembrò compiacersene e parlò
così:–Le circostanze bizzarre, in cui mi ritrovo, mi vietano di
condiscendere alle vostre brame. Si può dare che cambino, e
in quel caso ci rivedremo. Di tanto dovvi parola, e, se volete
di più, vi dirò francamente che lo desidero e che adoprerò tutti
i mezzi perché succeda.–Le dissi allora chi io era, e si fissò
quella medesima bottega e quella medesima ora pel nostro futuro incontro. Dopo breve intervallo, partì.</p>
<p>Non so se la curiosità o la speranza che questa avventura
mi liberasse d'una troppo violenta passione per una donna, che
fin dal principio della mia pratica non parea fatta per la mia
felicità, mi fece andare ogni sera costantemente al caffé indicato;
ma dopo qualche tempo cominciai a perdere ogni lusinga. Cresceva intanto di giorno in giorno la mia passione per l'altra,
e con quella il suo tirannico dominio. Aveva questa un fratello,
che fu sempre per me un oggetto odiosissimo, e che, volendo
partecipare del comando sororio, mi faceva suo schiavo, suo
confidente, suo tesoriere. Risolsi improvvisamente partir da Venezia, sperando che la lontananza servisse a guerirmi. Aumentò
<pb n="15"/>
questa invece la mia debolezza e il mio desiderio. Non ebbi
forza di resistere. Dopo otto giorni di battaglia tormentosissima,
tornai a Venezia ed accettai per mia disgrazia l'offerta, che fecemi quella donna, d'andare ad abitar in sua casa. Non mancai
per altro la sera d'andare al caffé solito, dove udii, non senza
rincrescimento, che un gondoliere eravi stato pochi giorni prima
per me e che il bottegaio detto gli avea ch'era partito. Non credeva perciò probabile di poter più ricever novella della bella incognita . Alcuni dì dopo, passeggiando per la piazza di San Marco,
sento tirarmi pel lembo dell'abito e chiamarmi per nome. Era
il rematore di quella govine, che mi disse con somma gioia:
–<emph>Go gusto che la xè tornada; vago a consolar la parona: se
revederemo stasera.</emph>–Partì, ciò detto, senza aspettar risposta,
e tornò la sera al caffè colla bella giovine. Appena entrai nella
gondola:–Eccomi venuta–disse ella–a mantenere la mia
parola. Dopo i soliti complimenti, ordinò al barcaiuolo di condurci da lei. Mi fece passare, quando vi giungemmo, in un'elegante camera; entrò sola in un gabinetto contiguo, del quale uscì,
pochi istanti dopo, vestita ed ornata con grande ma semplice
eleganza; s'assise quindi vicino a me, e così parlommi:
–Prima d'ogni altra cosa, è giusto che vi informi dell'esser
mio e delle bizzarre cagioni che m'hanno condotta a Venezia.
Io sono napolitana, e mi chiamo Matilda, figliuola del duca di
M........a. Mio padre, che non aveva che due figliuoli quando
morì la madre mia, sposò, dopo dieci anni di vedovanza, la figlia
di un droghiere, che prese su lui un dominio affatto tirannico, e,
abusando del suo carattere naturalmente debole, reso più debole
dall'amore, giunse a fargli raffreddare, se non a spegnere in lui,
sì per me che per mio fratello, ogni sentimento paterno. Fu egli
mandato per suo comando nel collegio militare di Vienna, ove in
meno di sei mesi morì; ed io, che non aveva ancora undici anni,
fui messa in un convento a Pisa, dove vissi contra mia voglia sei
anni, senza il conforto di vedere mio padre o di aver novella
di lui. Tentarono tutti i mezzi le monache di quel convento per
persuadermi d'abbracciare il lor medesimo stato; il che però rifiutai costantemente di fare.Arrivò all'improvviso a Pisa la mia
<pb n="16"/>
matrigna. Mio padre era con lei; ma non gli permise la cruda
donna di venir a trovarmi. Venne ella sola; e, fingendo per me
tutta la tenerezza e l'amore di madre:–Figliuola–diss'ella, odo che non avete la vocazione di darvi a Dio: bisogna dunque darvi al mondo. Vostro padre, che mi halasciata la cura
della vostra futura sorte e che sa che meno non v'amo di quello
che farei se foste mia propria figlia, v'offre uno sposo, ch'io
v'ho già scelto e che può assicurare la vera felicità della vostra
vita. Se promettete ubbidire a' voleri miei, che sono quelli di vostro padre, preparatevi a uscire domani da queste mura che non
amate; se no...–Io, che odiava il convento, le monache e
le loro pratiche, e che dopo sei anni di prigionia desiderava
ardentemente la libertà, sopra tutto per veder e abbracciare quello
a cui doveva la vita, appena udii questo «se no», che sorsi sollecitamente dal loco dove sedeva, mi gettai al collo di quella
donna che poco conosceva, e:–Tutto–dissi,–mia cara madre, tutto son pronta a fare quel che a voi piace.–M'abbracciò
allora anch'essa e mi baciò più volte teneramente, e volle che
uscissi dal convento, senza aspettar il domani. Andammo allora
all'albergo, dov'era mio padre.–È questa mia figlia?–gridò
egli altamente, vedendomi.–Vostra figlia, e figlia ubbidiente rispose la perfida. Ripigliò allora la natura tutti i suoi dritti. Non
è necessario dirvi i suoi baci, le sue carezze, i suoi trasporti ed
i miei.</p>
<p>Partimmo tosto per Napoli, dove arrivata, ad altro non si
pensò che ai preparativi del mio matrimonio. La mia matrigna
m'aveva dato due stanze contigue alle sue, dove custodivami
gelosamente, senza lasciarmi vedere o parlare da sola a sola con
chi che sia. Io non sapeva qual giudizio formar dovessi di questa strana riservatezza. Un giorno, mentre io stava del tutto immersa in questo pensiero, entrò improvvisamente nella mia camera la matrigna, mi trasse con sé nella sua e vi si chiuse meco,
e, traendo da un armadio uno scrignetto pieno di perle e di
gemme:–Questo–mi disse–è il primo dono del vostro sposo,
il resto, che corrisponde perfettamente al suo grado, lo troverete da lui. Non siate ingrata alla mia bontà, all'amicizia mia. <pb n="17"/>
Spalancò, ciò detto, le porte, e vidi comparire un vecchio
d'aspetto orribile, ch'io giudicai avere più di sessant'anni, seguìto da pomposo corteggio di staffieri, lacché e paggi e da
due ministri dell'altare. Mio padre veniva dopo tutti, taciturno
e con occhi bassi.–Ed eccovi, Matilda, lo sposo vostro mi disse colei baldanzosamente.–Eccovi, o principe,–vòlta
a lui–quella che adesso dalla mia mano, e poi da quella dei
sacerdoti, riceverete in consorte.–Io avevo sulle prime perduto il moto, non che la voce. Mormorò allora quello sciagurato
diverse parole, che non intesi. Ma, risentitami alfine e quasi
animata dal dolore, dal dispetto, dalla disperazione, misi un terribile grido, mi strappai dal capo alcuni veli, che m'avevano,
posti, e con quelli gran parte de' crini, e, aprendomi furiosamente il cammino tra quella gente, mi gettai a' piedi del padre
mio, gridando tra i singhiozzi e le lagrime:–Padre mio, soccorretemi!–Questo bastò per rendere quella serpe furente. Non
è possibil descrivere lo schiamazzo che fece. Disparvero tutti,
ed io rimasi sola con lei e con mio padre, che non aveva né
coraggio né forza da difendermi. Chiamò ella infine due servi,
che mi strascinarono semiviva in una carrozza. Aveva perduto
novellamente l'uso de' sentimenti. Tornata, non so quanto tempo
dopo, in me stessa, mi trovai in una camera, ch'aveva tutta
l'apparenza di una prigione. Non v'era in quella che un letto,
due sedie e una vecchia tavola; assicurate erano le finestre da
grate di grosso ferro, ed eran sì alte nelle pareti, ch'io non
poteva giungervi per alcun modo. Agitata da mille sospetti, passai
tutto il rimanente del giorno in querele ed in lagrime. Verso
la sera udii uno sbattimento di chiavi al di fuori, e, aperta la
porta, entrar vidi nella mia stanza una donna di forme orribili,
con un picciolo cesto in mano, cui depose sopra la tavola, e,
dopo avermi fissamente guardata, senza aprir bocca partì. Guardai allora nel cestello, e vi trovai una bottiglia d'acqua, due
ova e del pane. Ma io non era in istato di prendere altro nutrimento che quello delle mie lagrime, di cui mi cibai, più che
di altra cosa, pel corso di quindici giorni, che durò quella prigionia. Credo che la disperazione mi avrebbe uccisa, se non
<pb n="18"/>
avessi riflettuto che ogni sventura era preferibile a quella di maritare un fetente cadavere, ché tale era infatti lo sposo offertomi.</p>
<p>Cominciava già a sospettare che quella carcere dovesse essere la mia tomba, quando la notte del decimoquinto giorno,
ad ora alquanto avanzata, dopo essermi messa a giacere, udii
aprire pian piano la porta e vidi entrare una donna con una
lanterna accesa, la quale a mezza voce mi disse subito:–Non
temete, figliuola mia, io sono la vostra nutrice. Mi gettò quindi
le braccia al collo, e, dopo avermi bagnata di lagrime, mi esortò
a vestirmi immediatamente e seguirla. Sapeva che quella donna
m'amava quanto la propria vita: non esitai però un momento
a ubbidire. M'aiutò con sollecitudine a vestirmi, e mi fece discendere dalle scale con lei. Alle porte della casa v'era un calesse da posta a quattro cavalli, un cocchiere ed un giovine
vestito da viaggio, con un mantello e cappello da uomo nelle
mani. M'abbracciò di nuovo la mia nutrice, e con parole interrotte da' singulti:–Ecco–mi disse,–o figliuola e signora
mia, l'unica strada che rimane allo scampo e libertà vostra.
Questi è mio figlio, che vi accompagnerà in loco di sicurezza
e vi sarà fedelissimo servidore, come lo sarei io medesima. Non
posso or dirvi di più: il tempo è prezioso. Saprete il rimanente
da lui.–Mi mise allora il mantello addosso e il cappello in
testa, e mi fece entrar nel calesse.</p>
<p>Andammo sì rapidamente, che giungemmo in poche ore a
Garigliano. Arrivammo il dì dopo a Roma, e il terzo a Fiorenza.
Non ci fermammo né notte né giorno, se non a Padova, dove
chiesi di riposare. Non volle però il mio compagno fermarsi
più di una notte. Aveva saputo da lui come riuscito era alla
mia nutrice di deludere la vigilanza de' custodi, che quella
iniqua m'avea posti; come aveva stabilito di farmi perire in
quella prigione, che in un antico castello della famiglia, tre miglia lontano da Napoli, era situata, se non condiscendeva a
sposare quel mostro; e come a ciò era stata sedotta dalla promessa, ch'ei fecele, di pagarle una somma esorbitante in compenso d'un feudo, che a me appartenea di ragion materna. Aveva
udito inoltre la storia di quel disgustoso epulone, che, ad onta
<pb n="19"/>
di tante grandezze, non aveva donna trovata che non gli rifiutasse la mano, e questo per le deformità del corpo non solo,
ma per quelle ancora dell'animo. Parevami dunque d'essermi
salvata da un naufragio o da un terremoto, e ne ringraziava
di core la provvidenza. Non sapevamo però né io né il mio
compagno a qual partito appigliarci, per assicurare la mia libertà e la mia pace. M'aveva ei già data una borsa d'oro e
una cassetta di gemme, che di mia madre state erano, e che
l'infelice mio padre aveva, non so come, salvate e date alla
mia nutrice per me, acconsentendo non solo, ma pregandola
di fare quello che fece per liberarmi. Ma queste ricchezze erano
atte più tosto a discoprire ch'io era, che a tenermi celata. Sembrandomi dunque il soggiorno di Padova pericoloso, risolvemmo
d'andare a Venezia, dove l'uso della maschera era comunissimo,
onde m'era più facile nascondermi. Mi procurai per maggior
precauzione un abito da uomo, e presi nella solita barca di Padova il mio passaggio. Non v'eran che tre passeggeri quel giorno.
Due donne di povera apparenza e un giovane signore, che, da'
titoli che gli davano i barcaiuoli, m'accorsi essere nobile. Le sue
maniere erano gentili, la sua persona piacevole. Procurava parere ammalata, parlava pochissimo e mi teneva coperta la faccia, in modo da non poter essere ben veduta. Ad onta di questo, non eravamo stati due ore insieme, che sospettò del mio
sesso e francamente mel disse. Il rossore della mia faccia e
la confusione, che non seppi nascondere, accrebber i suoi sospetti
e lo resero più ardito. Ebbe per altro la discrezione di parlar
piano e di non far intendere alle due donne, ch'ivi erano, i
suoi discorsi. Non trovando via da schermirmi, lo pregai di tacere e gli promisi che, arrivando a Venezia, appagherei la sua
curiosità, almeno in parte. Mi fece capire frattanto essere egli
della nobilissima famiglia Mocenigo, una delle prime di Venezia.
Arrivati a questa città, volle accompagnarmi ad una locanda,
dove, sedotta da qualche buona apparenza e più dal bisogno
che aveva di persona d'autorità nelle circostanze in cui era,
gli narrai parte subito, e pochi dì dopo il rimanente delle mie avventure. In otto giorni la nostra pratica era un misto d'amicizia
<pb n="20"/>
e d'amore. Io non m'era innamorata, ma incominciava ad esserlo. Aveva dello spirito, della vivacità, ed era ben educato.
Parendomi d'esser caduta in buone mani, non ebbi difficoltà
di permettere al mio compagno di viaggio di tornar a Gaeta,
dove aveva lasciata una moglie, che amava molto, e tre figli.
Presi allora in affitto questa casuccia, e vissi ognora ritiratissima. Io non era tuttavia senza qualche inquietudine. Il Mocenigo se ne avvide, e mi disse un giorno:–Vedo che non
siete tranquilla: lo sareste, credo, se diventaste mia sposa; il
che son disposto di fare quando a voi piaccia.–Egli era assoluto signore di se medesimo. Chiesi qualche tempo a rispondere, benché non mi dispiacesse la proposizione. Una sera venne
a trovarmi ad un'ora insolita, e mi domandò cento zecchini,
per restituirmeli il dì seguente. Non esitai a darglieli, e non mi
passò allora alcun sospetto pel capo. Non cessò egli di venire
a visitarmi, ma non mi parlò più per alcuni giorni di quel danaro. Mandò una mattina un suo servo con unbiglietto, e me
ne domandò altri cento. Io aveva ancora molte doppie di Spagna, oltre la cassetta di gemme, che di non picciol valore credo
essere; onde, non incomodandomi quella somma, gli mandai
gli altri cento.</p>
<p>Cominciai però a sospettare che il povero cavalierino non
avesse, come quasi tutti i signori veneziani, il vizio del gioco.
Gli scopersi con franchezza il mio dubbio e mi confessò il suo
peccato. Compresi ancora da' detti suoi che aveva fatto in quel
carnovale delle perdite immense, alle quali non era facile metter
riparo. Vero è che promisemi di abbandonare il gioco; ma io
m'accorsi prestissimo che le sue promesse erano simili a quelle
di tutti i giocatori viziosi. Le sue visite non erano più né sì
spesse ne sì lunghe come a'primi tempi. Era malinconico e
pensieroso, ed aveva ognor delle scuse pronte per esimersi dall'uscir meco, quantunque sapesse ch'io non usciva in alcuna
occasione senza di lui. A questo suo procedere devo il piacere
della vostra conoscenza. Ei doveva trovarsi al caffé medesimo,
al quale voi eravate la sera del nostro primo incontro. Essendo
voi di figura e d'abito assai a lui somigliante, ed oltre a ciò
<pb n="21"/>
mascherato, equivocò il mio gondoliere, e condusse voi in sua
vece nella mia gondola.</p>
<p>Fu trattenuto il Mocenigo dal gioco, ed io, che sapeva le case
che frequentava, andai a trovarlo. Ho giudicato allora prudente
cosa lo sciogliere ogni relazione con lui. Foss'egli innamorato
d'un'altra donna, o fosse talmente distratto dal gioco, che luogo
in lui più non rimanesse per un'altra passione, pareva che il
suo amore si fosse non solo raffreddato, ma quasi estinto.
S'adattò facilmente alla mia risoluzione, e andò alla campagna
per qualche tempo. Ho mandato allora per voi; ma, udendo
ch'eravate partito da Venezia, aveva quasi deposto la lusinga
di rivedervi. Siete con me, udiste i miei casi e lo stato mio.
Se il vostro cuore è libero (il che nell'età vostra non parmi
facile), se vi dà l'animo di lasciare la vostra patria, se vere sono
le belle cose che mi avete dette la prima volta che mi vedeste,
io vi fo dono di me e di tutto quel che possedo; il che credo
che sia sufficientissimo a farci vivere decorosamente in qualunque
parte del mondo. Basta trovar un paese, che ponga in salvo la
mia libertà; giacché la mia pace mi pare che sarà abbastanza
assicurata, se potrò esser con voi.-</p>
<p>Per quanto bella sembrasse un'offerta sì generosa, non ebbi
coraggio d'accettarla senza riflettere prima alcun tempo. Le domandai tre soli giorni a risolvere; il che non senza noia e
mal animo parve accordarmi. Pareva che questa misera avesse
un interno presentimento della sorte infelice, che le pendeva
sul capo. Rimasi due ore con lei. Ritornatoa casa, ebbi una
piccola battaglia di gelosia colla mia damina. Passai il resto
della notte in riflessi e meditazioni. Era difficile dire quale di
queste due donne fosse la più bella, benché diverse l'una dall'altra quanto è possibile immaginare. La veneta era piccola,
delicata, gentile, candida come la neve, con due occhi languidamente dolci e due vezzose pozzette che ornavano le sue
guance, a fresche rose somigliantissime. Tutte l'altre sue parti
erano regolari. Non aveva avuta molta cultura quanto allo spirito,
ma era dotata d'una tal grazia nelle maniere e di tale vivacità
ne' discorsi, che non solo s'insinuava negli animi, ma incantava
<pb n="22"/>
chiunque. L'altra era grandicella anzi che no e d'un aria maestosa e venerabile. Era alquanto brunetta, con occhi e capelli
assai neri, e,benché le sue forme non fossero regolarissime,
pur si accordavano sì bene insieme, che formavan un tutto
maravigliosamente bello e piacevole. Queste bellezze erano animate dalle grazie d'uno spirito coltivato, da una borsa di doppie
e da una cassetta di diamanti, che non ebbe difficoltà di mostrarmi. Io era dunque in una guerra fierissima con me medesimo.
Sentiva che il mio core era più alla prima inclinato, come quella
che più lungamente dell'altra io aveva amato; ma la ragione
si dichiarava per l'altra, che pur sommamente piacevami e
con cui giudicava dover esser più felice.</p>
<p>Mentre stava sospeso ed irresoluto sulla mia scelta, un trasporto geloso della veneziana mi fece risolver per l'altra. Erano passati non tre, ma otto giorni dal mio ritorno a quella capitale.
Io non mancava di andare più volte al giorno a fare delle visite alla Matilda. Rimasi una sera alquanto più tardi del solito
con lei. Mi disse al partire:–Caro Da-Ponte, bisogna finirla:
o domani partiremo da Venezia, o me ne andrò in un convento.–Le giurai di contentarla il dì dopo, di dirle cioè quel
che pensava di fare. A casa trovai il diavolo scatenato. Mi venne
incontro l'Angela con uno stiletto nelle mani, e non so veramente se voleva ferire me o se medesima. Mi venne fatto di
disarmarla; ma quell'atto mi fece orrore. Ruppi quell'arme e
mi ritirai nella mia stanza. Vi venne anch'ella un minuto dopo,
e si fece la pace. Andò quindi a dormire; ma io uscii di casa
novellamente e andai all'albergo della napolitana, risoluto di
partire con lei e di proporle Ginevra o Londra per suo e mio
rifugio. Non erano ancora suonate le due dopo la mezzanotte.
Picchiai più volte con le mani e co' piedi la porta, prima che
si venisse ad aprirmi. Discese alfine una vecchia, che abitava
con lei in carattere di cameriera, e mi narrò lagrimando come,
pochissimo tempo dopo essere io partito, il ministro degli inquisitori di Stato, accompagnato da alcuni sbirri, aveva cavata dal
letto quell'infelice, presi tutti i bauli e condottala in una gondola. Il mio dolore fu eccessivo. Il mistero, onde quel tribunale
<pb n="23"/>
diabolico copriva sempre le barbare e dispotiche sue sentenze, e il
terrore, che inspiravano generalmente in Venezia i suoi tremendi
giudizi, mi facevano non sol disperare di poter in alcuna maniera soccorrerla, ma di scoprire giammai ciò che di lei fosse
adivenuto. Mi pareva in qualche maniera d'essere stato io la
cagione del suo infortunio colla mia ingiusta irresolutezza; e
questo raddoppiava il mio rincrescimento e il rimorso mio. Convenne però assoggettarsi al diritto del più forte e contentarsi
di spargere qualche lagrima sul destino crudele di quella bellissima giovine, di cui per dodici anni continui mi fu impossibile
udir novella. Fu il cavalier Foscarini, ambasciatore della repubblica presso l'imperatore di Germania, che, udendo da me
questa storiella, mi narrò, dopo molte reciproche esclamazioni,
come la Matilda era stata, per ordine della sua persecutrice,
chiusa nel convento delle Convertite; com'egli avevala intimamente conosciuta, e come alfine era a lui riuscito, dopo sei
anni di prigionia, di farla uscire da quel convento e di rimandarla al padre, cui la morte della moglie aveva al governo
domestico richiamato.</p>
<p>Partita questa rivale, tornai subito al primo laccio, il quale
fu per due anni interi più forte e più pericoloso che mai. Era
la donna, ch'amava, agitata continuamente dalla passione del
gioco. Il fratello di questa, giovinastro insolente, prepotente,
caparbio, era, per grandissima nostra sciagura, ancor più vizioso
di lei. Io era obbligato di accarezzarlo. Lo secondava ora per
complimento ed ora per noia. A poco a poco diventai anch'io
giocatore. Non essendo ricchi né essi né io, perdemmo in breve
tutto il danaro. Cominciammo allora a fare de' debiti, a vendere, ad impegnare, e vuotammo prestissimo la guardaroba.
Era aperta in que' tempi la famosa casa da gioco in Venezia,
conosciuta comunemente sotto il nome di «pubblico Ridotto»,
dove i nobili ricchi avevano il privilegio esclusivo di tener gioco
di resto col proprio danaro, e i poveri, per certo prezzo, con
quello degli altri, e per lo più dei doviziosi discendenti di
Abramo. Noi vi andavamo tutte le sere, e tutte le sere ce ne
tornavamo a casa, maledicendo il gioco ed il suo inventore.
<pb n="24"/>
Non aprivasi questa casa che il carnovale. Era giunto l'ultimo
giorno, e non avevamo danaro né mezzi onde procurarne. Spinti
dalla viziosa abitudine, e più da quella fallace speranza che
sempre anima i giocatori, impegnammo o vendemmo alcuni
vestiti che ci rimanevano, e raccapezzammo dieci zecchini. Andammo al Ridotto e perdemmo, in un batter d'occhio anche
quelli. Si può pensare come partimmo da quelle camere. C'incamminammo taciturnamente al loco dove eravamo soliti ogni
giorno di prender gondola. Il condottiero di quella mi conosceva. Io l'avevo trattato più volte generosamente. Vedendoci malinconici e muti, s'accorse del fatto e domandommi se mi occorreva danaro. Credendo che scherzasse, gli risposi, scherzando
anch'io, che mi occorrevano cinquanta zecchini. Guardommi sorridendo, e, senza soggiungere una parola, vogò per breve intervallo, cantando, e fermossi al tragitto delle prigioni. Discese allor
dalla gondola, e, in pochi minuti tornandovi mi pose in mano cinquanta zecchini, mormorando tra' denti queste parole:–<emph>Andé,
zioghé e imparé a cognoscer i barcaroli veneziani.</emph>–Non fu
picciola la  mia sorpresa. Alla vista di quel denaro la tentazion
fu sì grande, che non mi lasciò tempo di far certe riflessioni, che
per delicatezza di animo fatte avrei in altri tempi. Tornammo
sul fatto al Ridotto. Entrando nella prima camera, pigliai in
mano una carta da gioco, e, avvicinandomi al banco d'un tagliatore, posi su quella la metà del danaro che io possedeva, e
lo raddoppiai. Passai da quello a molti altri banchi, e giocai per
più di mezza ora con sì costante buona fortuna, che mi trovai
in breve carico d'oro. Trassi allora alle scale la mia compagna,
discesi velocemente, corsi alla gondola, e, dato al gondoliere il
suo danaro ed un bel regalo, gli ordinai di condurci a casa.</p>
<p>Aveva io appena vuotate le tasche e messo insieme tutto
quell'oro sopra una tavola, che udimmo picchiar la porta. Era
il fratello di madama. Vid'egli appena questo danaro, che, mettendo un urlo di gioia, gettovvi sopra i barnabotici artigli, <note place="foot" anchored="yes"><p>
I nobili poveri abitavano generalmente nella contrada di San Barnaba: detti
eran da ciò «barnaboti».</p></note>
<pb n="25"/>
e se ne impadronì, intascandone senza indugio una parte, e
l'altra in due fazzoletti accogliendo. Passò frattanto tra noi il
seguente dialoghetto:</p>
<p>–Avete guadagnato questo danaro al gioco?</p>
<p>–Eccellenza sì.</p>
<p>–L'avete contato?</p>
<p>–Eccellenza no.</p>
<p>–Avreste gusto di raddoppiarlo?</p>
<p>–Eccellenza sì.</p>
<p>–Andrò tener banco al Ridotto, e non dubitate dell'esito.</p>
<p>–Eccellenza no.</p>
<p>Come questo «no» non pareva chiaro, soggiunse, digrignando
i denti, ch'erano di smisurata grandezza:–«Eccellenza sì»!
«Eccellenza no»! Volete o non volete?</p>
<p>–Eccellenza sì! Eccellenza sì!–Che avrebbe giovato il mio no?</p>
<p>–Ebbene, prendete con voi mia sorella, e seguitatemi.</p>
<p>–Eccellenza sì.</p>
<p>–Non vi fate aspettare.</p>
<p>–Eccellenza no.</p>
<p>Corse, ciò detto, giù dalle scale, ed io gli andai dietro
colla sorella, grattandomi il capo e bestemmiando «Sua Eccellenza sì», il libro d'oro e tutta la contrada di San Barnaba.
Giunto al Ridotto, espose tutto il danaro sopra una delle tavole da gioco, e cominciò a mescolare un mazzo di carte. Vi
accorsero subito molti giocatori, tra'quali non pochi di que'
medesimi, che avevano poco prima perduto meco. Sapendosi
la mia connessione con cotestui, si giudicò della cosa sul fatto.
Ciò accrebbe in tutti la bramosia di riguadagnare quell'oro.
Era già passata la mezzanotte, e tutti gli altri banchieri avevano deposte le carte. Si giocò dunque disperatamente. Ne'
due primi tagli ebbe colui favorevolissima la fortuna. Una montagnola d'oro aveva davanti a sé. Io gli sedeva da un lato e
la sorella dall'altro. Non ardivamo parlare, ma gli facevamo,
de'cenni cogli occhi, colle mani, co' piedi, perché cessasse
di giocare. Tutto fu vano. Cominciò un terzo taglio, ma nol
<pb n="26"/>
finì: verso la metà di quello tutto quell'oro era ito. Depose
allora con maravigliosa freddezza le carte,
<q rend="block" direct="unspecified">
<lg type="versi">
<l> mi guardò, sogghignò, scosse la testa,</l>
</lg></q></p>
<p rend="noindent">e, pigliando la sorella per mano, mi diede la buona notte e
partì. Non occorre dire com'io rimanessi. Mi ritirai nella camera
de' sospiri (così detta era una certa stanza, dove solevano passeggiare gli amanti o i giocatori sventurati, per conversare,
sospirare o dormire). Dopo qualche tempo mi addormentai.
Non mi svegliai che a giorno chiaro, quando tutta la compagnia
era partita, eccettuati alcuni pochi, che come me s'erano addormentati.</p>
<p>Un uom mascherato, che mi sedeva vicino, vedendomi svegliato, mi chiese due soldi. Dopo avermi frugolate invano le
tasche, misi la mano nel borsellino laterale dell'abito; e qual
fu la sorpresa e la gioia mia nel trovarvi alcuni zecchini, che,
stretti e coperti essendo da un fazzoletto, non m'accorsi d'averveli, e non li trassi con gli altri, che dalle tasche cavai, quando
arrivò a casa il mio Eccellenza carnefice. Durai fatica a celare
la mia lieta confusione. Non avendo perciò altra moneta, offersi
al mio vicino un di que' zecchini. Lo rifiutò sulle prime; ma
poi, fissamente guardandomi:–Lo accetto–diss'egli,–ma
con patto che mi accordiate di restituirvelo in casa mia.
Prese, così dicendo, una carta da gioco e sul rovescio vi scrisse
la strada e il numero della sua abitazione, assicurandomi, nell'atto di rimettermi quella carta, che non mi spiacerebbe poi
d'avergli fatto una visita. Ma io, che aveva allora la mente
piena del danaro salvato, e più dell'amica mia, posi in tasca
la carta senza curarmene e corsi a casa di volo. Stava essa
alla finestra, aspettandomi. Mi fece cenno di non picchiare;
discese sul fatto, aprì l'uscio, mi s'affacciò, e, senza lasciarmi
dire parola:–Andate–disse–al caffé vicino, e non venite
se non mando per voi.–Serrò l'uscio e tornò alla finestra.
Io non sapeva che pensare. Andai al caffé: dopo aver due
ore aspettato, entrò il servo, mi fece motto di uscire e di
seguirlo.<pb n="27"/></p>

<p>Mi condusse a un viottolo poco frequentato, in fondo del
quale aspettavami la mia donna. Entrammo subito in una gondola, dove ella proruppe in singhiozzi e dirotte lagrime. Non
poteva immaginarne le cause.–Se è pel danaro perduto che
voi piangete, consolatevi–le diss'io.–No no–soggiunse
ella, interrompendomi:–piango pel mio crudel destino, piango
per l'iniquità del fratello mio. Egli nonvuole assolutamente che
io più vi vegga, e molto meno che più alloggiate con noi. Il
perfido, che crede di non poter più succhiare di voi cosa alcuna,
avendovi già tutto rapito, disegnò d'introdurre in casa un ricco
birbante e, ciò ch'è peggio, vostro nemico implacabile.–Com'era persuaso ch'ella con sincero animo quelle lagrime fuori
per gli occhi spargesse, così, volendosollecitamente trarla di
affanno, le feci cadere un pugno di sonanti zecchini nel grembo.
Balenò subito un sorrisetto sulla sua faccia, e crebbe la gioia
a proporzione del danaro mostratole. Le narrai allora la storia
de' due soldi; contammo, col giubilo che ognun può credere,
cento e sette zecchini; e, dopo molte scambievoli feste, studiammo come si doveva profittevolmente usarne col fratello.
Questo metallo solo aveva la virtù d'imbrigliare quella gran
bestia. Ci venne quindi pensato di porlo in sospetto ch'io
fossi capace di far dell'oro; e ciò eseguì la sorella mirabilmente.
Mancò però che questa burletta non mi costasse, come vedremo
in appresso, la vita. Aveva già Sua Eccellenza dato ordine al
servo di vendere il mio letto, ch'era l'unica masserizia lasciatami fino allora dalla sua sfrenata ingordigia, e di dare a lui
il danaro che ne ricaverebbe. Il servo, che amava più me che
lui, l'aveva invece impegnato e recatigli sei zecchini. Con questi
era ito a giocare. Essendomi noto il loco ch'ei frequentava,
mi vi recai anch'io sollecitamente, e mi misi a giocare con
lui vicino. Non mi salutò quando entrai. Posisul desco alcuni
zecchini e finsi non essermi accorto ch'ei fosse presente. La
vista di quell'oro lo solleticò. Salutommi subito con patetica
tenerezza, mi strinse la mano e sorrise. Pochi minuti dopo
domandommi pian piano dieci zecchini: io invece glie ne diedi
venti, co' quali ebbe la fortuna di guadagnarne cinquanta. Era
<pb n="28"/>
fuori di sé dal piacere. Voleva restituirmi quelli che prestato
gli aveva; ma io lo stimolai a ritenerli, come danaro fortunato.
Ci accompagnammo, finito il gioco, e prendemmo la via che
conduceva alla sua abitazione. Mi fece mille scuse pel danaro
perduto la notte e mille questioni per quello che miracolosamente m'era rimasto. L'assicurai che niente del perduto importavami, e che, se voleva esser discreto e non domandarmi
mai quello che dire non gli poteva, avrei sempre avuto qualche
zecchino da dargli. Mi abbracciò con cordialità, mi protestò
che non avrebbe mai osato chiedermi alcun segreto, e, pregandomi di rimanere pochi momenti nella bottega di certo libraio,
dove era solito andare, corse a casa, narrò molte belle cose
alla sorella, ordinò di ricuperare il letto, e tornò per me immantinente. Fu quel danaro invero fortunatissimo. Giocò varie
settimane, sempre vincendo; ma quello, che guadagnava giocando, spendeva poi a sfogo di cento altri vizi, di cui Sua
Eccellenza era un vero emporio. Per qualchetempo però non
ebbi né brighe né dispute concostui. Tutto pace era nella
famiglia, e, quel ch'è più singolare, sì io che l'amica mia
giocavamo con indicibile fortuna; il che aumentava alcun poco,
almeno non diminuiva, il nostro piccolo erario.</p>
<p>Ma non voglio qui ommettere una storiella, che, per quanto
straordinaria possa parere, non e pero meno vera di tutti gli
altri fatti descritti in queste <title>Memorie</title>. La prima domenica di
quadragesima, nel trarre alcune carte da' miei vestiti, mi venne
alle mani quella carta da gioco che m'aveva dato al Ridotto
l'uom mascherato. Come aveva allora tranquillo lo spirito, mi
nacque curiosità di andare da lui e di vedere la fine di quella
storia. Arrivato all'indicata abitazione,non mi parve che l'esteriore di quella desse speranza di alcuna importante avventura.
Picchiai varie volte prima che fossemi aperto: si tirò alfine una
corda, la porta si spalancò, ed io andai nel secondo piano, dove,
picchiando un'altra porta, mi fu aperto al medesimo modo; e,
al momento in cui entrai nella stanza, udii una voce, che mi
pregò di sedere e di aspettar pochi istanti. Qualche minuto
dopo, uscì da un gabinetto laterale un vecchierello, che mi
<pb n="29"/>
pareva di conoscere. Era questi vestito con decente semplicità,
aveva uno aspetto venerabile ma dolcissimo, ed un tuono di
voce che propriamente empieva il core di un sentimento piacevole. Salutommi cortesemente mi prese per la mano e fecemi passare da quella camera, in cui non v'erano che due
sedie e una vecchia tavola, a un picciolo gabinetto, ornato di
libri da quattro lati e adobbato con molta leggiadria. Mi fece
sedere sopra un sofà, dove pur egli sedette; e, per la mano
stretto tenendomi, parlommi così:–Vi ringrazio, cortese giovine, del favore che, visitandomi, oggi mi fate, e desidero, se è
possibile, che la visita vostra torni ad entrambi gradevole.Voleva rispondere al suo complimento, ma egli me lo impedì,
pregandomi d'ascoltarlo in silenzio e ricominciando in tal modo: </p>
<p>–Io sono assai vecchio, come bene vedete. Ho già compiuto
pochi dì fa l'anno settantottesimo della mia vita. Seguendo
l'ordine naturale delle cose, non mi rimane più lungo tempo
da vivere; ma, prima di lasciar questo mondo, vorrei pur dare
l'ultima mano ad un'opera, in cui da molti anni in qua tutte
le mie cure e sollecitudini sono ristrette.Su voi ho gittati gli
occhi pel compimento di tal lavoro.</p>
<p>–Su me?</p>
<p>–Sì, su voi: ma non m'interrompete. Il mio stato, se si
eccettui il peso degli anni e la ansietà del mio core in sì fatto
suo desiderio, è, quanto può esserlo, felice. Non vi formate
un'idea di quello dai due soldi al Ridotto chiestivi e dall'apparenza di questa casa. Io son ricco, son sano di mente e di corpo
e non ho né debiti né rimorsi. E, perché voglio che di tutto
siate informato, prima che di niente decidiate, vi dirò quel
ch'era in altri tempi e quel ch'ora sono.</p>
<p>Livorno è la patria mia. Mio padre, ch'era un ricco negoziante di quella città, morì e lasciommi all'età di ventidue anni unico erede della considerabile facoltà di cinquantamila scudi. Io aveva avuto fin allora da lui, che prudente e
benevolo padre era, un'ottima educazione. Ho fatto i miei studi
nel collegio più riputato di Firenze. Pensava di darmi per mio
diporto alla medicina; ma la necessità di proseguire il traffico
<pb n="30"/>
di mio padre, almeno per qualche tempo, mi trasportò malgrado mio dai collegi alla fattoria. M'accorsi in quattro anni
d'esser entrato in un mare pericolosissimo. Mi lasciai condurre
dalla facilità d'un core buono e compassionevole a prestare,
dare a credenza, donare a tutti quelli che abusar vollero della
mia inesperienza; ed alla fine del quinto anno la facoltà lasciatami da mio padre bastò appena a pagare i debiti contratti da
me per una imprudente condotta. Pagai tutti quanti; ma concepii fin d'allora una insuperabile avversione per ogni maniera
di negozio e, se non affatto per gli uomini, almeno pel com-
mercio di quelli, da nessuno de' quali trovai ne' bisogni miei
il conforto della pietà, non che quello della gratitudine <note place="foot" anchored="yes"><p>
Ecco il mio quadro!</p></note> Abbandonai allora secretamente Livorno: andai a Bologna, e due
mesi dopo a Venezia. Pochi giorni dopo l'arrivo mio, fui assalito da una lenta febbre, che, divorandomi a poco a poco,
mi ridusse infine agli estremi. Senza roba, senza amici, senza
danaro, mi vidi costretto d'andar domandando limosina per sostener una vita, che non credeva già che potesse durar lungamente. Non fui disgraziato in questo mestiero. Per tre o quattro
mesi continui io tornava a casa ogni sera con diciotto o venti
lire in tasca, il che era due e tre volte più di quello che mi
occorreva per vivere. Ebbi, ad onta di questo, diverse volte
in pensiero di lasciare questo genere di vita, che non mi pareva convenire ad animo ingenuo; ma il timor di ricadere in
novelli mali pei difetti medesimi del mio core, e più l'incertezza dello stato a cui dovessi appigliarmi, mi vi tenne per quarantasette anni continui, nel lungo corso de' quali ricuperai non
solo la mia salute, ma dalla sobrietà, dalle vigilie e dal moto
fui fatto fortissimo. Arrivato all'età di cinquanta anni, crebber
talmente l'elemosine de' miei benefattori, che mi trovai padrone
di diecimila ducati, senza contarne altri ottomila, che spesi nel
mio frugale mantenimento, in una non dispregiabile collezione
di libri ed in limosine da me fatte, per mano del direttore della
mia coscienza, a molti che avean più bisogno di me di soccorso.
<pb n="31"/>
Fui allora tentato di tornar a Livorno, dove chiamavami un
certo affetto alle ceneri de' miei genitori; ma non potei risolvermi di lasciar Venezia, dove tanta carità verso i poveri trovato
avea, ed ancor men certa giovine, di cui vi farò parola tra poco.</p>
<p>Dovete sapere che, dopo poco tempo il mio arrivo in questa città, presi un piccolo alloggio in casa d'una vedova, con
cui abitai per lo spazio di ventidue anni. Non aveva costei
che una fanciulletta di pochi mesi, quand'io la conobbi. Era
onesta in povertà di stato, e questo bastava per far che il mio
core si dichiarasse per lei. Ma la bambina, che per alcuni anni
io trattava con domestichezza di padre, mi crescea sotto gli
occhi impercettibilmente, e, giunta ai quattordici, era donna non
solo, ma era di più un prodigio di bellezza e di spirito. Le
dava la madre la solita donnesca educazione, ed io l'esercitava
per mio diletto nella letteratura. Aveva dodici anni, quando
incominciai. Non è possibile dire quali furono i suoi progressi.
All'età di diciassette anni scriveva con qualche grazia sì in
prosa che in verso. Io non era di sasso. Me ne innamorai sì
focosamente, che non poteva più vivere senza lei. V'erano circa
trentacinque anni di differenza tra noi ; ma questo non bastò a
moderare, non che ad estinguere la mia passione. Una sera,
essendo colla madre soletto, le narrai per intero la storia mia,
ch'ella non sapeva che in parte, e le domandai se consentiva
di darmi in isposa la figlia.–A Dio non piaccia–mi rispose
ella–ch'io neghi a voi cosa alcuna, che in mio poter sia di concedere. Possiate, o signore, esser colla Lisetta felice, com'ella
sicuramente sarà felice con voi.–Queste poche parole tutto
dicevano. Chiamò sul fatto la giovine, che, saggia essendo e
costumatissima, quello disse serenamente di voler fare, che all'amorosa sua madre fosse piaciuto. In pochi dì la sposai. Presi
allora in affitto questa casuccia, dove conobbi per sedici anni
tutta quella felicità, di cui uom, vivendo, è capace. Una lunga
e penosa malattia mi tolse dopo questi la moglie, la quale non
mi lasciò per conforto della mia vecchiezza che una figliuola.
Questa è l'opera da me incominciata: vorrei, prima di morire,
terminarla, assicurando, per quanto posso, la sua felicità. Ella
<pb n="32"/>
se 'l merita. È buona, non è ignorante, ed agli occhi miei pare
bella. Ma l'affetto paterno mi può ingannare. Vedetela, giudicatene: vi dirò poi il rimanente.-</p>
<p>Uscì, ciò detto, da quella camera, e vi tornò quasi subito,
conducendo seco la figlia, che veramente aveva l'aria di un
angelo. Dopo alcune tacite riverenze ed inchini, sedemmo.</p>
<p>–Ed ecco, Annetta–ripigliò il vecchio,–la persona di cui
ti parlai, e ch'io t'offro in isposo, se tu gli piaci.–La sorpresa
di questa avventura mi aveva quasi del tutto tolta la facoltà di
parlare. Vedendo ch'io non rispondeva nulla:–Venite meco
–soggiunse egli:–voglio incoraggire la vostra timida lingua.Mi prese, così dicendo, per mano, e mi condusse in una terza
camera; e, aprendo un gran cassone di ferro:–Ora mostrerovvi–mi disse–quello che finora «<foreign lang="lat">nec oculus vidit, nec manus
tetigit</foreign>».–Mi balenarono allora agli occhi, in diverse scatole
aperte, varie monete d'oro di vario conio, in mezzo alle quali
v'era la più grande, ed in quella non v' erano che zecchini.
–Questi sono–mi disse allora–cinquemila zecchini, ch'io vi
darò il giorno in cui sposerete mia figlia. Alla mia morte poi,
o prima, se occorrerà, ne avrete altri quattromila, ch'è tutto quel
ch'io possedo, ma vo' che mi promettiate di ricordarvi sempre
dei poveri. Io vi credo capace di tanto. Son circa due anni che
ho fissato gli occhi su voi. Il vostro personale mi piacque appena vi vidi. Crebbe la mia benevolenza e la mia stima per voi
ai replicati atti di limosina che praticaste a me stesso, al piede
del ponte di San Gregorio, dove io sto sedendo da qualche anno
in qua e dove voi passate ogni giorno. Questa limosina, che
voi a me faceste, mi parve cosa maravigliosa, sapendo lo stato
in cui vi trovate; e mi fece credere che il cor vostro fatto sia
per la beneficenza, che a me pare il complesso delle virtù e
l'anima della vera religione.-</p>
<p>Il mio stordimento era grande, ma crebbe questo moltissimo,
quando udii che sapeva il mio nome, i miei studi, le mie vicende,
e che perfino le mie avventure colla donna ch'amava e con
suo fratello gli erano note. Si può credere facilmente ch'era
imbarazzato a rispondere. Oltre l'amorosa passione, da cui era
<pb n="33"/>
allora signoreggiato, che d'accettar m'impediva un'offerta che
per ogni conto doveva sembrar vantaggiosa, v'era un altro
ostacolo grande, che non voleva a lui palesare: meritava però
il generoso suo tratto ch'io fossi sincero, a risico ancora di
dispiacergli.–Io sento, signore, nel più vivo dell'anima
–soggiunsi allora–il peso del bene che voi m'offrite; ma a
Dio non piace ch'io possa esserne il possessore. Giacché d'altro
però pagare non posso la vostra bontà, pagherolla almeno d'una
confessione sincera, che non può offendervi, e vi dirò schiettamente non esser io in caso di maritarmi.–Rimase mutolo
per pochi istanti il buon vecchio, né altro soggiunse che queste
parole:–Mio caro figlio, me ne dispiace per voi.–Restai
con lui e con sua figlia tutto il rimanente del giorno: mi caricarono entrambi di cortesie e di favori, palesando ambidue
ne' detti e nel tratto un'anima degna di onorare piuttosto « <foreign lang="lat">regum
turres</foreign>» che « <foreign lang="lat">pauperum tabernas</foreign>». Ma io era tanto innamorato
dell'altra donna, che un nulla mi parve il sacrificarle questa fortuna. Non andò guari che vidi il gran fallo, che aveva fatto nel
rifiutare l'offerta fattami. Me ne pentii, ma troppo tardi. Sposò,
pochi mesi dopo, quell'amabile giovinetta un giovine veneziano,
che andò a stabilirsi col padre a Vienna, e che mi fu poscia
familiarissimo nel tempo del mio soggiorno in quella metropoli.
Tornai a casa la sera un po' tardi. Trovai l'amica mia agitata
da mille furie. Negli accessi delle sue gelosie ella era brutale.
Appena m'accostai alla sua camera, che lanciommi incontra,
senza parlare, un fiaschetto d'inchiostro. V'opposi con moto
naturale la mano, onde difender la faccia; ma il vetro, che in
quella entrò, ferimmi in tal guisa, che per più di un mese non
potei farne alcun uso. Non contenta di questo, benché, alla vista
di molto sangue che uscinne, paresse e placata e dolente, venne
la notte nella mia camera, mentre dormiva, e tagliommi d'un
colpo tutti i capelli che ondeggian sul collo; il che sì destramente
ella fece, che non m'accorsi che la mattina seguente che l'esempio
di Sansone avea in me la mia Dalila rinnovellato. Suo disegno
era di obbligarmi in tal modo a non uscire di casa, nel che,
<q rend="block" direct="unspecified">
<lg type="versi">
<l> Vedi se Amor m'avea tolto il cervello! </l>
</lg></q><pb n="34"/></p>
<p rend="noindent"> fui tanto cieco d'accontentarla. Questa compiacenza però mi
costò assai cara. Una nobilissima dama veneta scelto m'aveva
ad institutore di due giovanetti figli. Ella mi pagava con generosità e mi trattava con amicizia. Lo stato, in cui era, m'impedì
qualche tempo d'andar da lei: il che di mal animo ella soffrendo,
venne a trovarmi personalmente, e, come accorta era e perspicacissima, vide la gente con cui io viveva, e un giorno dopo
mi congedò. La perdita di questo impiego fummi, e per l'onore
e per l'interesse, fatale. La gelosia di quella donna era divenuta eccessiva. Io non usciva di casa, se non con lei, in tempo
di notte. Andavamo ai teatri, agli spettacoli, a cene di società,
spendendo moltissimo e non guadagnando più nulla. In questa
guisa diminuivansi le nostre non grandi ricchezze, e la fortuna
del gioco ci aveva voltate le spalle. Anche il di lei fratello ricominciava a mungere la mia borsa e ad intorbidar la mia pace.
Una sera, avend'egli perduto tutto il danaro, entrò minacciante
nella mia stanza e mi domandò <foreign lang="lat">armata manu</foreign> cento zecchini.
Assicuratolo ch'io non possedeva tal somma:–Fatela–mi
rispose:–io so bene, messer Lorenzo, che voi sapete far l'oro;
onde pretendo, e credo poter pretendere, che voi m'insegniate
il secreto.–Per ammansare quell'orso, fui costretto dargli tutto
il danaro che aveva e promettergli che in quattro o sei giorni
gli avrei dato il rimanente de' cento zecchini. Cominciai però
allora ad aprire gli occhi e a vedere il pericolo, in cui era,
di ruinar per sempre la riputazione della mia vita civile. Il saggio e amoroso fratello mio, con cui non so s'era più legato
co' vincoli dell'amicizia o con quelli della natura, tentò spesso
scuotermi dal mio letargo; ma io era troppo vivamente combattuto dalle due forti passioni del gioco e dell'amore, e, quantunque vedessi il male che sovrastavami, pur non aveva forza
di liberarmene.</p>
<p>Un bizzarro accidente operò alla fine in me quel che né i
fraterni consigli né mille danni o pericoli in tre anni intieri
operarono. Un prete friulano, che stato era mio condiscepolo
nel seminario di Portogruaro e che frequentava famigliarmente
la casa mia, venne una sera a trovarmi. Egli solea ciò fare
<pb n="35"/>
tutte le volte che avea bisogno d'una cena o d'un pranzo; il
che accadeva spessissimo. Passammo qualche ora insieme in
discorsi piacevoli. Finita la cena, partì. Qualche momento dopo,
volendo io uscire di casa ed essendo fredda e piovosa la notte,
domandai al servo il mantello. L'aveva posto io medesimo sopra
una sedia, ch'era situata comunemente presso la scala. Non era
stato da me quel giorno altri che costui. Il mantello era sparito, ma io non poteva credere ch'ei me lo avesse involato.
Arrivò in questa il fratello mio, e si mise a cercare meco per
tutti gli angoli della casa. Il servo, ch'era più scaltro di me
e che non amava molto quel sacerdote:–Che sì–mi disse
ridendo–ch'io trovo il vostro mantello!–Uscì di casa, così
dicendo, e, tornandovi in poco tempo: Il mantello vostro
–gridò–è in loco molto sicuro. Il nostro signor abate l'impegnò per ottanta lire dal magazziniere vicino.–<note place="foot" anchored="yes"><p>
V'erano in Venezia alcune osterie, o piuttosto taverne, dette «magazzini»,
dove chi portava in forma di pegno alcuna cosa di valore, riceveva una certa somma
dal taverniere, due terzi in danaro ed il rimanente in vino; ed avea il diritto di ricuperarla, pagando in certo prefisso tempo la intera somma, senza altro interesse.</p></note></p>
<p>Questa novella mi sbalordì. Giurato avrei di sognare. Uscì
col servo il fratello mio, e, pagando la somma prestata, fece
in maniera di riaverlo. Me lo portò il buon giovine lagrimando,
e non mi disse che questo:–Vedete, caro Lorenzo, a che
riducono le passioni!–Alcuni affari non gli permisero di rimanere meco più lungamente. Rimasto solo, mi misi a pensare
seriamente alla cosa.–Come–dissi a me stesso–non bastano
i principi della religione, della educazione, dell'onore a frenar
un uomo guidato dalle passioni, e a trattenerlo, se non dal libertinaggio, dagli atti almeno che la sociale infamia costituiscono? Un uomo, ch'entra nella mia casa sotto il manto della
ospitalità e della amicizia, si lascia accecare a segno da rubare
il mantello al compagno, al benefattore, all'amico? E che lo
conduce a questo? Il gioco e l'amore!–Appena m'usciron di
bocca queste due parole, che tremai dal capo alle piante per
me medesimo, e pigliai, detto fatto, la lodevole risoluzione di
<pb n="36"/>
abbandonare le carte, l'amante e sopra tutto quella pericolosissima capitale. Presi, senza perder tempo, la penna e scrissi al
fratello mio questi pochi versi:
<q rend="block" direct="unspecified">
<p>Girolamo, non più gioco, non più amori, non più Venezia.
Partirei sul fatto, se avessi danaro. Ma fo voto di non rimanervi
più altri tre giorni. Ringraziamo Dio ed il povero ladro. Ci vedremo domattina.</p></q></p>
<p>Mandai la lettera pel servo; ma il fratello mio, invece di
aspettare il domani, venne sul fatto a trovarmi, e, dopo un amorevole amplesso, cavò la borsa, mi diede tutto il danaro che
possedeva, e quello bastò all'urgenza del momento e a pormi
in istato di allontanarmi da quella città. Né fu questo il primo
od il solo tratto di fraterna amorevolezza da quell'angelico giovane praticatami. La morte, che mel rapì all'immatura età
di trenta anni, mi privò d'un compagno, d'un consiglier, d'un
amico, cose sì rare generalmente e sì difficili a ritrovarsi in un
fratello. Aggiungeva a questo gran pregio un ingegno sublime,
una erudizione vastissima ed un gusto squisito in ogni genere
d'italiana letteratura; cose che, unite a una matura prudenza,
a una maravigliosa modestia e ad una rara urbanità di costumi,
gli avevan acquistato l'amore e l'ammirazione de' suoi. Io non
piangerò mai abbastanza l'impareggiabile perdita.</p>
<p>Scusi il mio cortese lettore questa picciola digressione, e
accompagni colla sua pietà questo tributo di lagrime e di riconoscenza, che devo sì giustamente alla memoria onorata di
un fratello sì caro.</p>
<p>Torniamo al prete. Non era ancor sorta l'alba del giorno
seguente, quando ricevei una lettera di questo tenore:
<q rend="block" direct="unspecified">
<p>Amico, ieri sera ho commesso un'azione indegna. V'ho rubato
il tabarro e l'ho impegnato per ottanta lire. Il peggio si è che
son ito a giocare e ho perduto il danaro. Son disperato. Vi manderei il mio, ma è vecchio, corto, cattivo e mal atto alla stagione
in cui siamo [era un tabarro logoro, di camelotto, che parea fatto
a posta per far fuggire i ladri e gli uccelli]. Voi però avete bisogno
del vostro mantello. Che cosa si deve fare? Disponete di me. Tutto
vostro F.........ri.</p></q><pb n="37"/></p>
<p>Questa lettera mi fece ridere. Uscii sul fatto di casa e andai
da lui. Appena entrato nella sua stanza, vedendo egli ch'io aveva
indosso il mio ferraiuolo, rimase attonito; e, dandomi, senza aprir
bocca, un'occhiata brusca, andò in istrada e si mise a fuggire
da forsennato. Lo séguito. Entra in un viottolo che mette in un
canale, e, giunto alla sponda di quello, si pone in atto di balzare nell'acqua. Non n'aveva forse l'intenzione. A ogni modo,
lo raggiungo e sono a tempo di trattenerlo. Invece di rimproverarlo, mi contento dirgli tranquillamente quello che a me detto
aveva il fratello mio:–Vedete a che riducono le passioni! Egli era tiranneggiato da molte. La mia moderazione gli penetrò il core profondamente. Non poté trattenere le lagrime, ed
io non potei trattenermi di non pianger con lui. L'abbracciai,
gli feci coraggio e gli promisi di non parlargli mai più di mantelli, s'egli voleva promettermi di partir da Venezia. Mel promise, gli diedi qualche danaro, e partì. Non essendo privo
d'ingegno e di spirito, si diede seriamente all'applicazione e
allo studio, e dopo qualch'anno ottenne una cattedra di belle
lettere nel seminario di C... a, indi la cura d'una pingue parrocchia, dove, per quanto mi fu poi detto, ei copre ogni anno
<foreign lang="lat">aere proprio</foreign> diversi ignudi, in commemorazion religiosa di
quel fortunato mantello. L'esempio di quell'infelice giovine mi
riconfermò nel salutare proposto di allontanarmi da quella pericolosissima capitale. Felice me, se avessi avuto coraggio di
far lo stesso in tutte l'altre occasioni, in cui era agitata dalle
grandi passioni l'anima mia, come, « <foreign lang="lat">si mens non laeva fuisset</foreign>»,
avrei dovuto fare, se tenuto avessi sempre dinnanzi agli occhi
gli effetti felici di questa virtuosa risoluzione! Non valsero né
preghiere né lagrime né minacce di quella donna per trattenermivi.</p>
<p>Andai a Ceneda. Non passarono dieci giorni, che la provvidenza coronò, per così dire, la mia vittoria. Trovandosi vacanti due cattedre di belle lettere nel seminario di Trevigi,
nobilissima e coltissima città dello Stato veneto, furono queste
offerte a me ed al fratello mio. Le accettammo entrambi con
giubilo. Rinunziò egli al cospicuo impiego di segretario in una
<pb n="38"/>
illustre famiglia veneta, pel solo piacere d'essermi vicino. Non
è facile dire qual fu la mia gioia, quando m'accorsi esser libero
delle mie vergognose catene. Tali erano veramente le mie. Colei,
che per tre anni continui mi tenne avvinto e ch'io anche in
lontananza seguitava ad amare ferventemente, si diede in braccio, pochi dì dopo la mia partenza, a novello amante, e non
ebbe ribrezzo di por la mia vita a repentaglio in mano del
mio iniquo rivale, per assicurarlo, con ciò, d'aver ella cessato
d'amarmi.</p>
<p>Era solita questa donna scrivermi ogni dì da Venezia, non
ommettendo nelle sue lettere artifizio né frase, ch'atta credesse
ad assicurarmi della sua tenerezza e costanza. Il primo dì di
gennaio mi scrisse queste poche parole:
<q rend="block" direct="unspecified">
<p>Lorenzo, se amate l'onor mio e la mia vita, venite subito a
Venezia. Verso le dieci di notte mi troverete da mia cugina. La
vostra fedele amica.</p></q></p>
<p>Alla lettura di questa, corsi senza indugi alla posta, presi
un calessino ed andai a Mestre. L'eccessivo freddo di quell'anno avea fatto gelar le lagune, e non fu che a prezzo di
molto oro e dopo molta fatica che mi riuscì di farmi aprir un
passo da quattro giovani e robusti gondolieri, da Mestre a
Venezia. Erano già vicine le dodici della notte, quando ap-
prodai alla riva del palazzo, dove la mia Origille trovavasi. La
porta di quello era chiusa. Nell'appressare al battitoio la mano,
sento un'altra mano, che, con somma violenza tirandomi pel
mantello, in cui io era imbacuccato, mi trascina quasi per forza
qualche passo lontano, e odo ad un tempo stesso una fioca voce
che dice:–<emph>Sior paronsin, no andé là drento, per carità</emph>.–
Era il mio vecchio servo, che, da Venezia partendo, aveva io
lasciato a quella rea femina, e che al lume delle pubbliche lanterne, o piuttosto al suon della voce, mi venne fatto di riconoscere. Non lasciandomi tempo di rispondergli, continuò a
trascinarmi seco, finché giungemmo all'altra parte del ponte,
a' piedi del quale era situato il palagio indicatomi nella lettera.
Quando gli parve d'essere in loco sicuro:–Sappiate–mi
<pb n="39"/>
disse singhiozzando e tremando–che la vostra damina ha un
novello amante. Questo è un certo Dondorologi, gentiluomo
veneziano anch'egli, ma il più prepotente e pericoloso soggetto
di Venezia. Sapendo che la padroncina era innamorata di voi,
se ne mostrò per qualche tempo geloso, e, benché ella giurasse di non amarvi più, pure non volle persuadersene, finch'ella non gli promise di farvi venire notturnamente in Venezia, dove arrivando voi ed entrando nella sua casa, egli vi
avrebbe, per dirvi le sue parole, fracassate le ossa con un bastone.–</p>
<p>Non è necessario dire qual io rimanessi a questo racconto.
Dopo aver combattuto alquanto con quel buon servo e co' giusti
riflessi della prudenza, vinto dalla gelosia, dalla collera, dal
dispetto, tornai quasi furente alla casa di quella donna, risolutissimo di vendicarmi «<foreign lang="lat">aut certae occumbere morti</foreign>». Quel misero
vecchio mi seguitò per soccorrermi. Ma io era abbastanza provveduto di coraggio e d'armi per difendermi, anche solo, da un
assassino. Picchio. M'apron dall'alto l'uscio, tirando una corda
attaccata al chiavistello. Monto con cautela per le scale, illuminate dal languido lume d'un antico fanale. Entrato nell'anticamera, vedo uscire quella perfida dalla camera della cugina.
Ella era sola. Verso le dodici della notte, come udii poscia dal
servo mio, il nuovo amatore, che aggiungeva a tutt'altri vizi
quello del gioco, <foreign lang="lat">impatiens morae</foreign>, s'era annoiato dal lungo
attendermi ed era partito. Appena mi ravvisò quella femmina
indegna, che, mettendo un grido di falsa gioia, mi corse incontra per abbracciarmi. Lo stato indecente in cui m'apparve,
e più ancora quell'atto di nuova sfacciataggine raddoppiò le
mie furie. La respingo impetuosamente e, dopo aver dette queste
profetiche parole:–Distrugga la man di Dio una simil razza
d'infami!–discendo tosto a precipizio le scale, e, come uom
che si salva da gran pericolo, corro al più vicino tragitto, prendo
una gondola, torno a Mestre, indi a Treviso, ed ho la costanza
di non voler mai più udir parlare di quella donna. Parve che
un raggio celeste scendesse in quel punto sulla mia mente per
illuminare la mia ragione e per guerirmi del tutto.<pb n="40"/></p>
<p>Cominciò dunque la mia libera anima a spaziare novellamente
pe' dolci e deliziosi campi delle muse. N'aveva questa, per vero
dir, tutto il comodo e tutti i più nobili incitamenti. Una bella
e copiosa biblioteca, ch'ebbi l'agio e l'autorità d'ordinare e
d'arricchire di tutti que' libri ch'erano a parer mio vantaggiosi;
un paese abbondante di dotti e perspicui ingegni, <note place="foot" anchored="yes"><p>
Il paese di Trento e de' Riccati: non occorre dire di più.</p></note>
che inspiravan agli animi la santa e nobile emulazione; un numero sceltissimo di giovanetti, pieni di vivacità, di talenti e di amor di
gloria infiammati; un prelato sapiente, magnanimo e del suo
collegio amantissimo; una brillante società, amica delle lettere
e de' letterati; un clima, che colla purità, giocondità e freschezza
parea creare le fantasie ed empiere di foco i poeti, formarono
per più di due anni le vere delizie della mia vita. Io divideva
intieramente il mio tempo col mio caro fratello e con Giulio
Trento, letterato d'infinita coltura, di saper sommo e di gusto
squisito dotato, all'urbana critica ed al fine giudizio del quale,
non meno che alla sua gaia familiarità ed alla sua giusta riputazione tra' dotti, io deggio quasi tutta la lode delle mie letterarie pruove a Trevigi. Il <title>Cechino</title>, novelletta in ottava rima,
recitata da me in un'assemblea accademica che instituissi a que'
tempi in quella città, accrebbe di molto la mia fama poetica e
la buona opinione, che di me avevan quel vescovo e quel paese.
Non dispiacerà, credo, al mio leggitore trovarla novellamente
in queste <title>Memorie</title>.</p>
<p>Al cominciamento dell'anno scolastico fummo promossi, sì
io che mio fratello, a più gravi cattedre. Questo balzo improvviso offendeva l'amor proprio degli altri maestri di quel loco,
che per imaginari diritti credevano di dover essere a noi preferiti. Avevan torto. Non essendo privi di dottrina e di erudizione, mancavano interamente di quel genio e di quel buon gusto,
che sono l'anima delle belle arti e che, se non vengono da
natura, difficilissimamente e assai di raro s'acquistano. Questo
buon gusto per le lettere, oserò francamente dirlo, fu per la
<pb n="41"/>
prima volta da me e dal fratello mio in quel seminario introdotto. Da quarant'anni in qua seguesi il nostro metodo, s'adottan le nostre regole, si studiano i medesimi autori, che erano
nomi ignoti a' professori di quell'instituto, quando arrivammo
a Trevigi.</p>
<p>Cominciarono da quell'epoca i grandi avvenimenti e le strane
vicende della mia vita, e fui spinto fin da quel punto in una
carriera affatto diversa da quella, per cui dagli usi, dalle circostanze e dagli studi già da me fatti io mi credea destinato.
Era incombenza mia, come professore di lettere italiane e latine,
far recitare l'ultimo giorno dell'anno scolastico, dagli alunni
affidati alla mia educazione delle composizioni scritte da me
sopra qualche soggetto scientifico. Quello, che scelsi in quell'anno, fu per mia disgrazia il seguente problema: <emph>Se l'uom procacciata si fosse la felicità unendosi in sistema sociale, o se più
felice potea riputarsi in istato semplice di natura</emph>. Questo problema, e più la maniera onde fu trattato da me, per somma
ignoranza de' miei giudici e per le maligne interpretazioni de'
miei rivali, parve o si volle almeno far parere scandaloso, imprudente e contrario all'ordine e pace sociale. S'infiammò sopra
tutto la testa de' riformatori agli studi di Padova, soggetti ch'avevano più bisogno d'esser riformati che morale e giudizio da
riformare; e questi portarono l'affare al senato, che per la
prima volta in Venezia forma si vide assumere ed autorità esecutiva; e, dando a un ghiribizzo poetico, ché tale era quella
esercitazione, tutti gli apparati di faccenda importante e d'interesse pubblico, si stabilì con gran pompa il giorno della discussione. I parenti ed amici miei, sopra tutto i signori Giustiniani,
della cui illustre famiglia era il vescovo di Treviso, mi consigliarono d'andar a Venezia a difendermi.</p>
<p>Pochi giorni dopo il mio arrivo a quella capitale, ebbi la sorte
di conoscere Bernardo Memmo, uno de' più conspicui e dotti
soggetti di quella repubblica. Udì egli la storia mia, e mi promise
favore. Procurommi immediatamente la protezione di Gasparo
Gozzi, eminentissimo letterato di que' tempi, caro a' riformatori
di quell'anno e loro attual consigliere. Fu per avviso del Memmo
<pb n="42"/>
che gli mandai que'malaugurati componimenti e che gli scrissi
la ben nota epistola
<q rend="block" direct="unspecified">
<lg type="versi">
<l> Gozzi, se un cor gentil, <abbr>ecc.</abbr></l>
</lg></q></p>
<p>Produssero questi versi un ottimo effetto nell'anima cortese
di quel gran letterato. Ne parlò con calore; ma le sue parole
ad altro non valsero che a prestare nuove ragioni pel mio abbassamento.–Questo giovine–diceva il Gozzi–ha dell'ingegno:
bisogna incoraggiarlo.–Tanto peggio–soggiungevano i riformatori:–bisogna tôrgli i mezzi onde divenire pericoloso.–Sotto
questo pretesto l'odio coprivano e la nemicizia, che contra la famiglia Giustiniani nudrivano, della quale, come già dissi, il vescovo di Trevigi era membro e cui, nella mia umiliazione, di umiliare credevano. Perorato aveva efficacemente in senato, alcuni
anni prima, il di lui fratello contro un professore di Padova per
certi scritti antipapalini da quest'ultimo pubblicati, e voleano, per
vendicarsene, far perdere a me la cattedra di belle lettere nel
seminario di Trevigi, come aveva perduto il professorato di
Padova il lor protetto. Così ne' tempi infelici di quella moribonda repubblica, ora per vendetta, ora per capriccio, l'ingegno,
e l'innocenza opprimevasi, e così dalla seduttrice e fallace eloquenza de' pochi erano indotti i molti in error di giudizio, che,
o ligi per viltà o condiscendenti per ignoranza, diventavano
gli ordigni e le molle de' despoti.</p>
<p>Arrivò intanto la sera fissata alla senatoria discussione. Il
Memmo e il Zaguri con alcuni altri pochi, che per solo amore
della giustizia avrebbero potuto difendermi, o impauriti dalle
parole e dal credito de' miei avversari, o credendo che la natura stessa della mia accusa bastar dovesse a salvarmi, non
giudicarono prudente o necessaria cosa parlare. Accusò parimenti me che i due pubblici revisori il dissertissimo procurator
Morosini, come coloro a cui apparteneva <foreign lang="lat">ex officio</foreign> proibire
o permettere la pubblicazione delle mie proposte. Il revisore
ecclesiastico era un frate, cui il Barbarigo, proteggitor infaticabile del cappuccio, amava e favoriva <foreign lang="lat">usque ad aras et ulterius</foreign>. Prese questi la sua difesa, unendosi a un tempo stesso al
<pb n="43"/>
Morosini per declamar contra me. E, vedendo o credendo vedere
disposti gli animi a secondarlo, lesse con voce stentorea un'elegia
latina, che poco doveva intendersi da quegli eccellentissimi Pantaloni, ma che, declamata con enfasi tra una folla d'invettive e
sarcasmi, servì maravigliosamente a infiammar contra me que'
perrucconi irritabili. <title>L'americano in Europa</title> era il titolo dell'elegia.</p>
<p><q rend="block" direct="unspecified">
<lg type="versi">
<l><foreign lang="lat">Ergo ego semotae tactus telluris amore</foreign>,<abbr>ecc.</abbr></l>
</lg></q></p>
<p>Terminata la lettura di questi versi latini, di cui il serenissimo senato veneto
<q rend="block" direct="unspecified">
<lg type="versi">
<l> Molto udì, poco intese e nulla seppe,</l>
</lg></q></p>
<p rend="noindent">recitò lo scaltro zoppo un sermone, che, per essere in italiano,
dovette parergli più intelligibile. L'argomento di quel sermone
era questo: <emph>L'uom, per natura libero, per le leggi divenne
servo</emph>. Non si potrebbe imaginare il tumulto insorto nell'assemblea alla lettura di quel poetico scherzo, non per altro da
me composto (come pure tutte l'altre composizioni di quello
scolastico intrattenimento) che per esercitare nell'arte declamatoria un certo numero di quegli alunni. Io ne aveva fatta la
confutazione nella proposizione opposta, che aveva per fondamento il noto adagio di Cicerone: «<foreign lang="lat">Servi legum facti sumus,
ut liberi esse possemus</foreign>»; ma il mio accusatore non si prese la
briga di leggerla.</p>
<p>–Eccellentissimi signori–gridava altamente l'iniquo oratore,–udite con attenzione le scandalose massime di questo
giovine, e giudicate poi di quel che si potrebbe rispondere. E qui ripeteva alcuni passaggi di quella poesia, tra gli altri il
seguente, che fu sopra tutti gli altri disapprovato e fischiato:
<q rend="block" direct="unspecified">
<lg type="versi">
<l rend="align:right">Suddito e servo</l>
<l>per error de' mortali, appena io sento</l>
<l>de' ferri il peso, che suonar da lunge</l>
<l>ode il sano di mente; io di censore</l>
<l>o di console irato i fasci e il ciglio</l>
<l>minaccioso non temo; io d'un sol guardo</l>
<l><pb n="44"/>
miro i regi sul trono, e per le strade</l>
<l>il cencioso mendìco, a cui talvolta</l>
<l>porgo vile moneta, onde l'imbarco</l>
<l>paghi al nocchier della letea palude.</l>
<l>Il garrir de'signor, che pien d'orgoglio</l>
<l>ergon le corna aurate, un lieve fischio</l>
<l>parmi d'aura nascente; e, mentre loro</l>
<l>prestano omaggio le divote torme,</l>
<l>io con equabil ciglio, in me raccolto,</l>
<l>or la gru passeggiera, or per le nubi</l>
<l>qualche mostro volante, ed ora i marmi</l>
<l>di Pasquin, di Marforio intento miro.</l>
</lg></q></p>
<p>Credette la più gran parte di que' poveri togati di veder
nelle corna aurate da me derise il picciol corno del doge, e,
non potendo soffrir l'orribile profanazione, con un grido generale disapprovommi. Si proferì allora la gran sentenza; si
dichiararono <foreign lang="lat">uno ore</foreign> i due revisori innocenti, ed io solo fui
proclamato colpevole e degno di punizione. Corse sul fatto il
Memmo a darmi novella di tutto. Non s'era ancora però proposta la pena convenevole al mio delitto. Se ne lasciò il carico
a' medesimi riformatori. Il peso dato alla cosa da' miei avversari e gli abbaglianti apparati di pubblico senatorio giudizio,
che accompagnavan l'accusa, misero in capo a molti che appagare non si potesse la maestà aristocratica da me offesa, se
non col sacrifizio totale della mia libertà o della mia vita. Volevano i fratelli e gli amici miei ch'io evitassi il fulmine colla
fuga. Ma io rideva di essi e de' lor timori. Non poteva credere che si dovesse operare con severità di pene, dopo aver
cercata con tanto studio la pompa dell'apparenze. La politica
veneta non latrava mai, quando aveva intenzione di mordere.
Non mi sono ingannato. Il mio gastigo, se pur tale si può chiamare, fu tanto leggiero che ridicolo. Citato a comparire, dopo
alquanti giorni, davanti al tribunale dei riformatori, letta mi fu
dal segretario la mia sentenza. Era concepita questa ne' seguenti
termini :</p>
<p>–Il tuo nome?<pb n="45"/></p>
<p>–Lorenzo Da-Ponte.</p>
<p>–Di che paese?</p>
<p>–Di Ceneda.</p>
<p>–Lorenzo Da-Ponte, di Ceneda, d'ordine e decreto dell'eccellentissimo senato, «ti si commette di non esercitare mai
più in alcun collegio, seminario, università del serenissimo dominio veneto l'uffizio di professore, lettore, precettore, institutore, <abbr>ecc.</abbr> <abbr>ecc.</abbr> E ciò sotto pena dell'indegnazione sovrana».
<foreign lang="lat">Vade</foreign>.–</p>
<p>Chinai la testa, mi misi le mani e il fazzoletto alla bocca
per non ridere, e me ne andai. Sulla scala del palazzo ducale
incontrai mio fratello ed il Memmo. Il pallor della morte era
dipinto sul loro volto. Un sorriso, che mi balenò sulla faccia,
rassicurolli. Il Memmo, ch'era stato più volte inquisitore di
Stato e che conosceva a fondo le leggi e la politica del suo
paese, rimase estatico al racconto del fatto e gli scappò di bocca:
–<foreign lang="lat">Parturient montes</foreign>!– Ma, mettendosi poi un dito sulle labbra,
m'abbracciò e mi condusse a casa. Passammo il resto di quel
giorno in gozzoviglie ed in feste, a spese de' riformatori e del
loro « <foreign lang="lat">Vade</foreign>». Uscimmo verso la notte e andammo a trovare il
Zaguri, di cui non so se fu maggior il piacere o la maraviglia.</p>
<p>M'offerse il Memmo la stessa sera un onorato asilo in sua
casa, dove passai alcuni mesi tra le delizie della ospitalità e
della filosofia. Presentato fui in questo tempo da' miei due
benefici mecenati ai più colti e conspicui soggetti della repubblica, da cui, per la storia delle mie vicende e più forse pel
credito de' miei protettori, io era accolto graziosamente ed
accarezzato. Io non m'accorgeva della mia passata disgrazia.
Aveva, quanto all'onor letterario e quanto all'interesse, tutto ciò
che poteva solleticare uno spirito fervido. La borsa del Memmo
era aperta a tutti i miei onesti bisogni, ch'ei sempre con singolare generosità preveniva. Non conversava che con uomini
illustri per letteratura e per grado. Le belle di Venezia andavano
a gara nel distribuirmi lodi e favori: tutte volevano vedermi,
tutte udire i miei versi, tutte biasimavano il gobbo, lo zoppo,
i riformatori, il senato ed i lor giudizi.<pb n="46"/></p>
<p>Fu in questi tempi che, avendo avuto occasione di conoscere
diversi celebri improvvisatori italiani, tra i quali l'abate Lorenzi,
monsignor Stratico e l'Altanesi, mi misi al cimento anch'io
d'improvvisare. Mio fratello fece lo stesso, e riuscimmo abbastanza ambidue, per essere con qualche diletto ascoltati. Ci solevano chiamare generalmente gli « improvvisatori di Ceneda».
Questa facilità di recitare o cantare improvvisamente in buoni
versi, su qualunque soggetto e in qualunque metro, quasi esclusivamente propria degli italiani, dovrebbe bastare a far conoscere
quanto poetica, quanto per tutti i modi pregevole stimar si
debba la nostra lingua, che presta colle sue grazie, colle sue
melodie, colle sue dovizie i mezzi di dire <foreign lang="lat">ex abrupto</foreign> quelle
cose, che da' verseggiatori dell'altre lingue, anche dopo lungo
studio e meditazione, difficilmente si scrivono; cose non solo
vaghe ed ornate e d'esser lodate ed udite degnissime, ma
atte a dilettare, a sorprendere ed a rapire gli animi di chi le
ascolta, come quelli diranno, che non solo gli incomparabili
Gianni e Dal-Mollo, ma la Corilla, la Bandettini e qualch'altra
famosa improvvisatrice ebbero la sorte d'udire.</p>
<p>Questo nuovo ornamento, in me improvvisamente sviluppatosi, accrebbe sommamente la benevolenza del Memmo per
me e il desiderio, ad un tempo stesso, di beneficarmi. Poco
mancò però che non nascesse da questo suo affetto medesimo
la mia rovina. Questo illustre soggetto, che per nascita, per
sapere e per grandezza d'animo non aveva forse chi l'agguagliasse nella repubblica, teneva in sua casa una giovine, che,
senza gran pregi di corpo o di spirito, ma di tutti quegli artifizi
ed astuzie fornita, di cui una malvagia donna è capace, dominava tirannicamente sul di lui animo, e ligio affatto rendevalo
d'una cieca passione. Invano si avrebbe cercato di disingannarlo.
Per tre o quattro mesi ebbi la sorte di non dispiacere a costei.
Il Memmo passava meco molte ore in letture e meditazioni;
usciva di casa più spesso che in altri tempi far non soleva:
aveva insomma per me varie occasioni di occupazione, che
davano maggior libertà ed agio a colei di divertirsi a suo senno.
La mia disgrazia volle che questa donna s'innamorasse d'un
<pb n="47"/>
giovine, che sulle prime piaceva al Memmo. Ei disegnava già
farlo suo marito. Per qualche ragione, ch'uopo non è menzionare, gli dispiacque in breve a tal segno costui, che scacciollo
non solo di casa, ma comandò alla ragazza di non praticarlo.
Ella l'amava perdutamente e soffriva di mal animo questo divieto. Dopo aver tentate tutte le strade e tutti i soliti artifizi
per distornare il Memmo dalla sua risoluzione, indusse me, a
forza di lagrime, ad adoperarmi per lei.</p>
<p>I miei tentativi non furon vani. Il medesimo giorno ritornò
in casa l'amante, ricondottovi dal Memmo stesso e da me. Si
stabilì, con intero giubilo della famiglia, un matrimonio e se
ne fissarono le condizioni ed il tempo. Dopo la cena, che fu
oltremodo lieta, andai al solito nelle stanze del Memmo, che
erano nel secondo piano di quella casa e a cui la mia camera
era contigua. Passammo alcune ore in riflessi piacevoli e filosofici. Arrivata l'ora d'andare a letto, il Memmo mi strinse al
seno e mi disse, congedandomi, queste parole:–Andate a dormire allegro. Oggi avete fatta felice la mia Teresa.–Tale era
il nome di quella femina vile.</p>
<p>Era la porta della mia camera alla scala vicina; accostandomivisi pianamente, per non disturbar chi dormiva, udii un
bisbiglio, un mormorio di parole basse al fondo di quella.
Fermatomivi per ascoltar chi parlava, riconobbi la voce de'
due amanti. Il perfetto silenzio, che dominava allor nella casa,
mi permise di udire ogni detto distintamente.–Il Da-Ponte
–diceva colui–ha troppo potere sull'animo del padrone. Egli
è un uomo pericoloso per noi in questa casa. Vedi come l'ha
cangiato in un punto, quando sì tu che tua madre e tutti gli
amici lo ritrovarono inflessibile.–Se tu credi questo–soggiunse la donna perfida–sarà mia cura il far sì che parta in
pochi giorni di questa casa.–Non è necessario dire qual io
rimanessi a queste parole. Lo stordimento mi tolse per alcun
tempo la voce ed il moto. Entrai alfine nella camera trasognato
e fuor di me stesso. Non sapeva che cosa risolvere. Passai il
rimanente della notte in mille diversi pensieri. Entrai il mattino nell'appartamento del Memmo, e presi il partito di dirgli
<pb n="48"/>
placidamente quel che aveva udito la notte.–Avete sognato,
caro Da-Ponte–mi rispose freddamente quel buon signore. Passammo insieme alcun tempo senza più favellare di questo fatto.
Fummo chiamati infine alla colazione, ed allora il Memmo cominciò a vedere che la faccenda non era sogno. Discendemmo
al primo piano, dove si trovava colla famiglia la giovine. Costei
non mi guardò, non corrispose al saluto mio, e non offerse a
me solo la cioccolatta, che pur agli altri ella offerse. Il Memmo
mi diede la propria tazza ed uscì dalla camera. Lo séguito,
usciamo di casa insieme; ma né egli a me, né io a lui feci
alcun cenno dell'avvenuto. Egli era però molto pensieroso.
Tornammo a casa all'ora del pranzo, al quale tenne meco
colei il medesimo modo che tenne al mattino. La compagnia de' convitati era più numerosa del solito. Il Memmo
fremeva, ed io più di lui.–Perché non servi il Da-Ponte?–
diss'egli alfine altamente.–Perché, avendo le sue e le tue
mani da servirlo, bisogno non ha delle mie.–Sentendo che
il sangue mi bollìa nelle vene come un Vesuvio, diffidai della
mia prudenza, m'alzai di tavola, andai alle mie stanze, e,
pigliando pochi vestiti con me, corsi al tragitto, da cui ogni
sera partia una barca per Padova, e mi vi imbarcai.</p>
<p>Non aveva che dieci scudi, quando partii da Venezia. Pagate
le spese del mio viaggio, che feci parte per terra, non me ne
rimaser che sei. È facile immaginare l'angustie del mio spirito.
Io perdeva in un punto, per l'ingratitudine di due perfidi, un
benefattore, un protettore, un amico, dirollo francamente, un
maestro, e molte future speranze, che la bontà di quel cavaliere in me aveva eccitate. Prevedeva, oltre a questo, lo stato
infelicissimo d'indigenza, in cui io doveva ben presto precipitare. Aveva un fratello in Padova, che vicino era a terminare
i suoi studi in quella università; ma quel buon giovine avrebbe
avuto più bisogno di ricevere soccorsi da me che di darmene.
Sperava io bene d'aver un amico in quella città, a cui poter
confidare i miei casi e qualche sollievo riceverne; ma anche
in questo mi sono ingannato. Era questo un prete dalmatino,
che, per la protezione di certa dama, il posto ottenuto avea di
<pb n="49"/>
professore di ius canonico nell'università di Padova e ch'io in
casa del Memmo, che amavalo, aveva conosciuto. Costui, che
ne sapeva pochissimo di latino, aveva lasciata in mano di quel cavaliere un'orazione, che recitare doveva come introduzione delle
sue lezioni a' numerosi scolari ed agli altri professori di Padova.
Il Memmo me la diede da leggere, ed io per onestà fui obbligato dirgli che la trovava inelegantissima. Rimase egli afflittissimo e lo disse al suo candidato. Non era questi per sua ventura
né ostinato né superbo. Credeva anch'egli che la maniera del
suo scrivere non fosse molto elegante e abbastanza pura. Non
aveva da trent'anni letto Cicerone, s'era dimenticato di Erasmo e
di Cesare da che faceva il cavalier servente in Venezia: nel resto
era sicuro che la sua orazione era, in quanto alla materia, bellissima. Egli doveva però partir fra tre giorni per Padova. Vedendo che il Memmo s'interessava molto per lui, gli offersi di
rifondere e di rifare, quanto allo stile, il suo discorso; il che
nel solo spazio di ventiquattr'ore ho potuto eseguire. Andò a
Padova, recitollo e ne riscosse lodi ed onore. È difficile immaginare in quanti modi egli ringraziommi e con parole e con
lettere, e quante promesse e proteste fece al Memmo ed a me
d'una gratitudine eterna.</p>
<p>Pensai dunque di fargli una visita e domandargli qualche
soccorso in quella circostanza infelice, narrandogli la storia di
quella donna, ch'ei conosceva mirabilmente. Andai dunque con
lieto animo alla sua dimora. Nel picchiare la porta, alzai con
un natural movimento alle finestre lo sguardo, e vidi ritirarsi frettolosamente una testa, che quella mi parve essere del buon sacerdote. Dopo un piccolo indugio, mi s'aperse l'uscio da un servo, il
quale, udendo ch'io chiedeva del professore, mi rispose, non
senza qualche imbarazzo, che il signor professore non era in
casa. Dubitando d'essermi ingannato e volendo chiarirmi del
fatto, m'allontanai alcun poco da quella casa e ad osservare mi
misi celatamente se non uscisse. Sapeva che l'ora d'andare all'università era vicina: difatti non andò molto che uscì. Me gli avvicinai immediatamente e non gli dissi che questo:–Vi ringrazio, signor abate, d'avermi prestata occasione di conoscervi.–
<pb n="50"/>
Ciò detto, voleva andarmene; ma, prendendomi con violenza
pel lembo dell'abito, mormorò mille scuse, che, a mio giudizio
però, più e più mostravano la sua ingratitudine e la sua vilissima anima: onde, da lui sbarazzatomi, lo lasciai. Il Memmo, a
cui appena arrivato a Padova io aveva scritto, informato aveva
costui d'ogni cosa e me gli aveva raccomandato. Ma né le
raccomandazioni di quel cavaliere, né la fresca memoria de'
miei servigi operarono nel petroso dalmata in modo da renderlo
umano, se non generoso e riconoscente: fu la paura di vedersi
scornato che l'indusse a farmi delle offerte cortesi, ch'ei sperava probabilmente ch'io d'accettare rifiutassi, e che infatti osai
rifiutare costantemente. Egli si ricordò d'avermi lasciato in mano
l'originale della barbara orazione, e, vedendomi incollerito, tremava di timor che la pubblicassi. Io m'accorsi di tal timore:
gli mandai il dì seguente il suo manoscritto e nol rividi mai
più. Ei scrisse le cose al Memmo a suo modo; ma non poté
astenersi di confessare le sue paure in queste parole: « Il Da-Ponte
mi fece un più gran dono nel restituirmi la mia orazione che
nel rifarmela. Avrei volentieri pagato cinquanta zecchini per
riaverla.» Ma io, invece di vendicarmi col pubblicar uno scritto
che l'avrebbe per sempre disonorato, gliel rimandai volontariamente, senza nemmeno esserne chiesto, contento di punire, con
una generosità che il confuse, una viltà ed una ingratitudine
senza pari. La maniera però, con cui egli mi ricevette, m'insegnò a tener a tutti celata la mia povertà. Procurai all'incontro
di farmi creder ricco ed agiato e, quanto mi fu possibile, ne
conservai le apparenze.</p>
<p>Alcuni dì dopo la mia partenza, ebbe cura il Memmo di
spedirmi i pochi abiti che aveva lasciati in sua casa: potei comparire con questi in decente stato ne' caffé e ne' ridotti pubblici
di quella città, dove ogni giorno faceva vedermi lindo e ben attillato. Divisi in cinquanta parti le cinquanta lire di quel paese
(una ghinea), disegnando che mi bastassero per cinquanta giorni,
e sperando intanto che « <foreign lang="lat">dii meliora ferant</foreign>». Aveva dunque una
lira, cioè venti soldi veneti, al giorno da spendere: ne pagava
otto per un letto e cinque per una tazza di caffé ogni mattina,
<pb n="51"/>
rimanendomene sette pel mio pane quotidiano. Ebbi la costanza
di cibarmi, per quarantadue giorni continui, di pane e di certe
olive nericce, che, per essere salate, mi fortificavano l'appetito
di bere dell'acqua, celando, non che agli altri, al fratello mio
la dura necessità della mia più che poetica parsimonia. Terminò
questa fortuitamente per un fatterello bizzarro.</p>
<p>Un giovinotto, che aveva gran pretensione al gioco delle
«dame», espose in una bottega di caffé un manifesto, nel quale
sfidava chiunque. Io credeva di non esser in quel gioco a chi che
si fosse inferiore. Volli però cimentarmi. Gli feci fare l'offerta,
ed ei l'accettò, fissando la somma del danaro da giocarsi e il
numero delle partite. Io non aveva danaro che per pagare la
prima, se avessi perduto. Come però guadagnai, così seguitammo
a giocare, ed io gli vinsi in breve ora le dodici partite fissate,
dieci delle quali fúr doppie. Mi pagò sul fatto ventidue piastre
e confessossi inferiore. Alcuni giovani della università, ch'erano
stati presenti e che pensavano forse di vendicare l'amico, riguadagnandomi quel danaro, mi proposero una partita al gioco
dell'«ombre». Secondo l'uso del paese sarebbe stata scortesia il
rifiutarla. Mi convenne dunque accettare l'invito, quantunque
fosse contra mia voglia. Ebbi la fortuna però di guadagnare
anche a questi; e, prima che suonasse la mezzanotte, andai a
casa dopo una buona cena e con trentasei piastre in tasca.
Questo cambiamento improvviso mi diede un felice presagio
per l'avvenire. Seguitai a giocare per vari giorni, sempre
vincendo.</p>
<p>Questa maniera però di vivere non mi piaceva molto. È vero
che aveva occasione di conversare spesso co' più nobili personaggi
e coi più chiari ingegni di quella città, e specialmente coll'impareggiabile Cesarotti, a cui non so se più il Memmo o qualche
mio verso m'aveva reso caro. Sebbene però trovato avessi nel
favore della fortuna quello che la pietà degli uomini m'aveva
negato, pur, ricordandomi de' casi passati e desiderando dì correre vie più onorate, risolsi improvvisamente di lasciar Padova
e di tornare a Venezia. Caterino Mazzolà, colto e leggiadro
poeta, ed il primo forse che seppe scrivere un dramma buffo,
<pb n="52"/>
con cui m'era in casa del Memmo in forte amicizia legato, volle
condurmi immediatamente da quel cavaliere. Due cose seppi da
lui. L'una, che quel giovinastro, pochi dì dopo la mia partenza,
era stato cacciato novellamente da quella casa; e l'altra, che
la perfida femmina calunniato m'aveva presso il Memmo, facendogli credere ch'io fossi innamorato di lei e che sol per guerirmi m'aveva trattato in quel modo: nel che il Memmo avea
commendata maravigliosamente «la sua prudenza e pudicizia,
e la debolezza del suo povero amico Da-Ponte compianta». Io
non potei udir senza rammarico una sì villana imputazione, e
divenni ansiosissimo di disingannarlo. Andai perciò di buon grado
a fargli una visita. Fui accolto sì da lui che dalla Teresa con
cortesia non solo, ma con allegrezza. M'offerse il dì medesimo
e l'alloggio e la tavola, ma io ricusai d'accettare la sua offerta.
Andava spessissimo a visitarlo, ed egli veniva da me. In pochi
giorni la nostra intrinsichezza rinnovellossi, anzi divenne maggiore. L'egregio Zaguri, che con pari gioia mi ricevette, mi
scelse a secretario di sue faccende private ed a compagno di studi.
Io passai molte ore beate con lui. Era egli un cavaliere ornato di
moltissime cognizioni, buon poeta, buon oratore e pieno di
gusto e d'amore per le belle arti. Era più generoso che ricco
e più amico degli altri che di se stesso. Fu egli che mi fece
conoscere il famoso Giorgio Pisani, ch'era il Gracco di Venezia
in quei tempi e di cui avrò occasione di parlare più a lungo
nella mia storia. Volle quest'ultimo affidarmi l'intera educazione
de' suoi figlioli, ed io di buon grado me ne incaricai. Mi vidi
dunque in un tratto favorito e protetto da tre nobilissimi e possenti soggetti, che gareggiavano nell'amicizia e ne' benefizi. Composi pochi versi in quei tempi, perché le occupazioni d'un doppio
impiego, e forse più le distrazioni piacevoli del paese, troppo
all'età mia confacenti ed alla vivacità del mio ingegno, non me
ne lasciarono l'agio di farlo. M'esercitava spesso, oltre ciò, così
volendo gli amici miei, nell'improvvisare, ch'era divenuto allora
cosa di moda; e mi convien confessare aver io trovato tal esercizio affatto contrario alla poesia scritta, e deve parer cosa
maravigliosa che tra vari geni sublimi, che dicono o cantano
<pb n="53"/>
improvvisamente de' versi bellissimi, molto pochi sieno quelli
che non diventino mediocrissimi, quando scrivono.
Mi si presentò frattanto occasione di trarre il Memmo d'inganno, relativamente a ciò che la ingiusta giovine avevagli di
me fatto credere. Gli aveva io qualche volta di ciò parlato con
molta franchezza; ma, ostinato nella sua credulità, poco alfine
mancò che non venissimo a una nuova rottura. Mi domandò un
giorno, e fu per la prima ed ultima volta in sua vita, «se sapeva
con chi parlassi». Quest'era la frase che aveano in bocca comunemente i gentiluomini veneziani. Gli risposi che sì, ed aggiunsi
che non sarei né sì libero né sì franco, se nol sapessi. M'intese, m'abbracciò e ringraziommi.–Bisogna dunque–ripigliai
allora–che mi permettiate convincervi; e questo farò, dove
mi promettiate di non farne motto alla vostra Teresa.–Ebbene–replicò egli,–convincetemi, se potete, ché io vi prometto di tacere.–Mi misi dunque all'impresa. Era quella fanciulla ferventissima nelle passioni, ma, al solito delle sue simili,
cangiava di amore colla maggior facilità del mondo. Si consolò
dunque prestissimo dell'amante perduto, e gettò gli occhi su
certo giovine, che frequentava la sua casa famigliarmente e
che, privo essendo de' doni della fortuna, pareva disposto a corregger quel fallo, sposando una donna ricca, senza curarsi gran
fatto del resto. Accortomi della cosa, procurai farmelo amico.
Vedendo egli la mia intrinsichezza col Memmo, ne parve lietissimo. Mi scoperse in breve il suo animo e mi pregò secondarlo. Io gli promisi tutto, con patto ch'egli ottenesse dalla
Teresa una sincera confessione della calunnia appostami, e adoperasse in tal modo, che ella medesima, la verità palesasse a
quell'ingannato cavaliere. Ottenne egli ciò molto facilmente da
lei, come quella che sapeva di poter tutto fare impunemente con
un uomo già cieco.
Entrai un dì a caso nelle stanze di quel signore, mentre la
ragazza di ciò parlavagli.–Venite–mi diss'egli ridendo: scopersi la verità, e ne sono lieto e per me e per voi. Per voi,
perché siete ora negli occhi miei più degno, che mai d'amicizia e di stima; per me, perché sento d'esser sì amato dalla
<pb n="54"/>
Teresa, da non potere essa per alcun modo soffrire nel mio
core un rivale, nemmen di genere mascolino. Credette la poverina ch'io amassi più voi che lei. Questo timore la rese ingiusta: bisogna compatirla. No no, Teresa mia–soggiunse allora, tutto tenerezza, quel buon signore;–non amo, non amai,
non amerò alcun più di te.–La prese per mano, così dicendo,
la baciò cento volte in fronte e gittò qualche lagrima; ed ella
<q rend="block" direct="unspecified">
<lg type="versi">
<l> Asciugavagli gli occhi col bel velo.</l></lg> <note place="foot" anchored="yes"><p>Questo signore aveva chiuso nel proprio armadio alcune centinaia di monete
d'argento. L'aveva contate con me e con certo Muti egli stesso, al momento di chiuderlo. Pochi dì dopo ne prese alcune (credo venti) e rinchiuse a chiave lo scrigno.
Non passaron tre giorni, che, al prenderne altre venti, ne mancavano circa cento.
V'era il medesimo Muti, e v'era io presente. Non si cessò di stupire.–La cosa è
certa–diceva io.–Non v'è dubbio–diceva il Memmo. Il buon Muti, galantuomo,
filosofo ed amico di quel signore:–Io non ci trovo soggiunse–niente di strano. Vi
son molte mani in casa.–Zitto lingua sacrilega!–replicò il Memmo–dirò piuttosto averle rubate io che questa buona gente!–Il padre di «questa buona gente»
era stato aguzzino di galera e la madre lavaceci !</p></note></q></p>
<p>Questa passione, questo acciecamento questo fanatismo durò
indelebilmente in quell'uomo ottimo, in quell'eminente filosofo,
fino agli ultimi giorni della sua vita. Sposò, pochi mesi dopo,
Teresa il novello amante, in casa del Memmo; divenne madre
di vari figli, dal Memmo; rimase vedova e consolata nelle braccia
del Memmo; e, come prima di maritarsi, così nel matrimonio,
nella vedovanza e nella vecchiezza, fu unica ed assoluta padrona
della sua facoltà, della sua volontà, del suo cuore e della sua
ragione! Che scola per la povera umanità! Torniam alla storia mia.</p>
<p>Io era dunque amato dalle donne, stimato dagli uomini, accarezzato da' miei protettori e pieno di buone speranze. Passai
tranquillamente qualche tempo in questa maniera di vita. I miei
nemici stessi parea che dormissero o non si curassero più di
me. Durò poco il buon tempo. La mia disgrazia volle che l'incorrotta giustizia di Giorgio Pisani e la sua profonda cognizione
delle leggi e della veneta costituzione, ch'ei voleva ristabilire,
e che io con le cure e gli studi miei non poco assisteva,
<pb n="55"/>
ingelosissero prima, indi spaventassero tutti quelli che «grandi»,
antonomasticamente chiamavansi allora in Venezia. Meditarono
questi gran pezza invano la sua rovina. La sua formidabile eloquenza e sopra tutto la sua integrità stabilito gli avea un tal
partito tra i nobili, che, se non per le ricchezze e gli uffizi,
pel numero almeno contrabilanciava i potenti ed i ricchi. Volsero
quest'ultimi contra me i primi fulmini della loro vendetta. Si
cominciò a dire ch'era strana cosa ch'un uomo del mio carattere e de' miei princìpi, scrittore d'elegie americane, derisore
delle parrucche aristocratiche e del corno del doge, ad onta
del senato e de' suoi decreti, instruire osasse e inspirare i dommi
della sua pericolosa dottrina ne' figlioli d'un uomo, che parea
fatto apposta per opporsi al partito de' grandi, i quali, coll'esclusione del più gran numero, voleano esser soli a signoreggiare
nella repubblica. Mentre ardea contra me questo quasi tacito e
coperto foco, si divulgò per l'imprudenza di pochi un sonetto,
che il mio zelo pel Pisani, e più l'amore di patria, cavato m'avea
dalla penna in una occasione, in cui gli fu preferito, nel concorso di pubblico importantissimo uffizio, uno de' più servili personaggi de' così detti grandi. Ecco, signori veneziani, la vera
causa per cui mi bandì la mia patria! «<foreign lang="lat">Veritas odium parit</foreign>»,
 quello, ch'io dissi, non fu solo vero, ma fu profezia!
<q rend="block" direct="unspecified">
<lg type="sonetto">
<lg>
<l>Se 'l fosse anco el Pisani un impostor,</l>
<l>un prepotente, un ladro, un lecamone,</l>
<l>se 'l stasse co le bestie buzarone,</l>
<l>col Bafo in man per so legislator;</l></lg>
<lg>
<l>se 'l gavesse anca lu come ga el sior,</l>
<l>cento bardasse al fianco e cento done,</l>
<l>perdio, tute ste cosse sarìa bone</l>
<l>per volerlo in Venezia avogador.</l></lg>
<lg>
<l>Ma, perché 'l segue la costituzion,</l>
<l>perché nol pol sofrir le prepotenze,</l>
<l>i furti, el despotismo e l'oppression;</l></lg>
<lg>
<l>perché schieto el ghe parla a So Celenze,</l>
<l>e nel mazor Consegio a l'Emo e al Tron</l>
<l>el ghe dise anco lu le so sentenze,</l></lg></lg>
<lg type="non-definito">
<l rend="align:right"><pb n="56"/>
se ghe usa le insolenze</l>
<l>dal senato e dai grandi del paese,</l>
<l>de farghe fin del brogio un crimenlese;</l>
<l rend="align:right">de dirghe che ogni mese</l>
<l>ga da bastar d'aver in quarantia</l>
<l>el sachetin de la pitocheria.</l>
<l rend="align:right">Che la xe una resìa</l>
<l>el pensar che la stola avogaresca</l>
<l>se ghe daga a una mama <note place="foot" anchored="yes"><p>Quasi tutte le famiglie venete si distinguevano da qualche particolar predicato. Quella di Giorgio Pisani era detta Pisani Mama.</p></note> ancora fresca.</l>
<l rend="align:right">Ma i sa ben che se pesca</l>
<l>in fondo de sta mama quei tesori,</l>
<l>che no se trova mai ne'cagadori.</l>
<l rend="align:right">E questi xe i furori,</l>
<l>questa la rabia che li fa parlar,</l>
<l>e che sti furbi vorìa mascherar.</l>
<l rend="align:right">Lassémoli sbragiar,</l>
<l>ché nol xe zelo del publico ben</l>
<l>quelo che in risse eterne li mantien.</l>
<l rend="align:right">El xe un certo velen</l>
<l>che i ga contra de st'omo, che proteze</l>
<l>el santo, el giusto, el citadin, la leze.</l>
<l rend="align:right">Che frena, che coreze</l>
<l>la petulanza e 'l fasto e 'l genio mato</l>
<l>d'esser in pochi a governar el Stato;</l>
<l rend="align:right">e questo mo xe 'l fato,</l>
<l>perch'el senato ga tanto trastulo</l>
<l>d'andarghe sempre cole bale in culo.</l>
<l rend="align:right">I lo voria far mulo,</l>
<l>i ghe voria cavar la nobiltà,</l>
<l>e mandarlo a Madras o al Canadà,</l>
<l rend="align:right">ché paura ghe fa</l>
<l>el cor da citadin, la lengua sciolta,</l>
<l>la testa dreta e la viltà sepolta.</l>
<l rend="align:right">Pensé megio una volta.</l>
<l>Vardé, perdio! la patria sconquassada</l>
<l>dala vostra superbia buzarada,</l>
<l rend="align:right"><pb n="57"/>
pensé manco a l'entrada,</l>
<l>al fumo dele case, a' gradi e a l'oro,</l>
<l>e più al ben de la zeca e a quel del fòro.</l>
<l rend="align:right">Lasséghe sto restoro,</l>
<l>a quei che studia e che ve vol servir,</l>
<l>de no aver mile imbrogi da sofrir.</l>
<l rend="align:right">Quando i va a sgangolir,</l>
<l>su quela renga a dir quelo che i crede,</l>
<l>no ghe fe mal, se no ghe dé mercede;</l>
<l rend="align:right">de quel che no se vede,</l>
<l>vogio mo dir del cor, no giudiché,</l>
<l>se no da quele azion che vu vedé.</l>
<l rend="align:right">Né da strambi cerché,</l>
<l>in tuto quel che i dixe, un qualche fin</l>
<l>desonesto e da furbo citadin.</l>
<l rend="align:right">Moderé un tantinin</l>
<l>la vogia d'esser soli i savi e i doti,</l>
<l>a lasséve corezer dei stramboti.</l>
<l rend="align:right">Segondé i primi moti</l>
<l>del vostro cor, quando i ve dixe el vero,</l>
<l>né vardé che vel diga Alvise o Piero.</l>
<l rend="align:right">Metéve nel pensiero</l>
<l>che questa xe repubblica comun,</l>
<l>e che la xe de tuti e de nessun:</l>
<l rend="align:right">che se ghe xe qualcun</l>
<l>che se lamenta, el ga razon de farlo,</l>
<l>perché de tutto voressi spogiarlo.</l>
<l rend="align:right">Contentève mandarlo</l>
<l>con un magistratuzo o un rezimento</l>
<l>a sfadigar, sgonfiandose de vento.</l>
<l rend="align:right">Ma, quando el xe là drento,</l>
<l>dove tuti gavé una bala sola,</l>
<l>feghe bon muso e no dixé parola.</l>
<l rend="align:right">Che se, dopo sta scola,</l>
<l>no pensé seriamente a qualche scampo,</l>
<l>recordéve che 'l ton vien dopo el lampo.</l>
</lg></q></p>
<p>Questo sonetto, essendo scritto in lingua veneziana, lo capivano tutti, e in pochissimi giorni divenne l'oggetto de' caffé,
<pb n="58"/>
delle assemblee e delle mense. <note place="foot" anchored="yes"><p>
Chi conobbe il carattere della veneta aristocrazia può imaginare lo strepito
che fece questo sonetto.</p></note>
Il sonetto piaceva, e questo
aumentava la rabbia e la collera di que' signori. Le donne, che
amavano e me ed il Pisani, a dispetto delle toghe, de' perrucconi e dell'aristocratico fumo de' lor mariti, l'aveano imparato
a memoria, lo declamavano per diporto e, tra gli scrosci d'un
riso oltraggiante, ne ripetevano i tratti piccanti a quelli che più
dovevano sentirsi punti.</p>
<p>Si pensò allora di batter la sella, giacché non si poteva il
cavallo. Si cercarono, e si trovarono facilmente, accuse ed accusatori. Uno scellerato, che praticava in una certa casa dov'io
mi trovava talvolta, s'offerse di portar varie accuse contra me
al magistrato della Bestemmia. Mi accusò d'aver mangiato prosciutto in un venerdì (egli ne avea mangiato con me!) e di non
essere andato alla chiesa varie domeniche. Costui non era stato a
messa in tutta la sua vita! Queste due accuse le seppi dallo stesso
personaggio che presiedeva a quel tribunale, e che fu il primo
a consigliarmi di lasciar sul fatto Venezia.–Se queste accuse
non bastano–dicevami quel signore, che assai m'amava, ne troveranno dell'altre. Vi voglion reo, e reo vi proveranno.–
Credettero allora gli amici e i parenti miei che la mia libertà,
e forse la mia vita, fosse in pericolo. Il nobiluomo Giovanni daLezze, nella cui casa viveva il fratello mio in carattere di secretario e più d'amico, voleva ch'io mi ritirassi a una sua campagna, dove mi offriva un sicuro asilo, finché dileguavasi il turbine. Ma io non poteva più amar un paese sì ingiusto e col
Pisani e con me, si cieco ne' suoi veri interessi e sì vicino alla
sua dissoluzione. Risolsi dunque di lasciar per sempre Vinegia.
Andai a trovare i miei tre protettori e pochi altri amici, che
colle lagrime agli occhi udirono ed approvarono la mia risoluzione. Abbandonai dunque l'ingrata patria ed andai a Gorizia.</p></div1>
<div1 type="parte">
<head>Parte Seconda</head> <head>(1777-1792)</head>
<p><pb n="59"/>
Gorizia è una gentile, antica e nobile città del Friuli tedesco,
situata sulle rive del Lisonzo e distante poche miglia (credo
dodici) dal Friuli veneto. Vi arrivai il primo di settembre dell'anno <num>1777</num>, prima cioè d'esser giunto al ventinovesimo della
vita. Non conoscendo io alcuno in quella città, non avendo
meco portato lettere per alcuno, andai a dirittura alla prima
locanda che trovai, portando un fardelletto sotto il braccio,
che conteneva parte di un abito, poca biancheria, un Orazietto
(che portai con me più di trenta anni, perdei poscia a Londra,
e ritrovai qualche tempo fa a Filadelfia), un Dante con delle
note fatte da me e un vecchio Petrarca. Questo equipaggio
non ispaventò la locandiera. Appena entrai nella locanda mi
venne incontra, mi diede un'occhiatina espressiva, che mi disse
quanto poi nacque tra noi e mi menò in una buona camera.
Questa donna era molto bella, giovane, fresca, e parea sopra
ogni creder vivace. Era vestita alla foggia tedesca: avea una
cuffietta a trine d'oro sul capo; una collana di catenella finissima
di Venezia le cingea almen trenta volte un collo ritondo e più
candido d'alabastro, e, scendendo in crescenti giri, cadeva fin
al bel seno, che vezzosamente in parte copriva; un giubbetto
ben attilato le stringea le tornite membra con lasciva eleganza;
ed una calzettina di seta, che terminava in due scarpette color
di rosa, mostravan al cupido sguardo la forma ammirabile di
un piccolissimo piede. Non erano ancora suonate le sei della
sera; ma, come io non aveva preso tutto quel giorno che
qualche bicchier di vino e un poco di pane, le chiesi da cena.
Per mia disgrazia non parlava che tedesco o cragnolino, ed
io non capia una parola di quello ch'ella diceva a me, né ella
di quel ch'io a lei.</p>
<p>Cominciai a farle dei cenni colle mani, colla bocca, co' denti,
ch'ella prendeva, quanto mi parve, per complimenti amorosi.
<pb n="64"/>
Io aveva un appetito che avrebbe divorato i sassi. Mentre m'affaticava così, per farle intendere che avrei voluto da mangiare,
passò una servetta davanti alla porta della mia camera con un
piatto di pollastri fritti, destinati per altri viaggiatori: me le
scagliai addosso colla prestezza d'un gatto, ne presi un quarto,
e me lo trangugiai in un momento. Io lo trovai tanto delizioso,
che credo d'aver inghiottite anche le ossa. Capì allora quel
ch'io volea, e in poco tempo vidi portarmi una cena esquisita,
resa più dolce e piacevole dalla continua compagnia della leggiadra ostessina. Non potendo parlare, cercavamo capirci colle
occhiate e colle gesticolazioni. Quando venner le frutta, cavò
dalla tasca un coltellino colla lama, d'argento, levò la buccia
a una pera, ne tagliò la metà per me e mangiò l'altra metà;
poi mi offrì il coltellino ed io feci altrettanto. Bevve un bicchieretto di vino con me, e m'insegnò a dir « <foreign lang="ger">Gesundheit</foreign>»; e da'
movimenti del bicchiere, intesi che volea dirmi ch'io beessi
alla sua salute, com'ella beeva alla mia. Come io non aveva
proferito bene questa parola, me la fece ripetere due o tre volte,
e sempre empiendo e vuotando il bicchieretto di nuovo vino. </p>
<p>Non so se Bacco o qualche altra divinità cominciasse a
scaldarle un pochetto il sangue. Dopo due buone ore di simile
conversazione, una tinta vivissima le coloriva le guance e le
brillavan negli occhi le fiamme della voluttà: ella era divenuta
una vera bellezza. Sorgeva dalla sua sedia, si contorceva, mi
guardava, sospirava, tornava a sedere; tutto questo però alla
presenza di due vaghe servette, vestite alla sua foggia, che ci
avevano servito tutto il tempo della cena e di quella conversazione.</p>
<p>Finalmente una di quelle partì, e dopo alcuni minuti la padrona fe' cenno all'altra d'andarsene, dicendole qualche cosa
in tedesco, ch'io non capiva. In pochi istanti la servetta tornò:
portolle un libro, e ripartì. Quando restammo soli, venne presso
di me, e, cercando in quello alcune parole, vi mise dei pezzetti
di carta e mi fe' cenno di leggere. Era quel libro un dizionario,
tedesco e italiano : a' lochi indicati lessi queste tre parole: « <foreign lang="ger">Ich
liebe Sie</foreign>»; e trovai che significavano «Io amo voi». Come la
<pb n="65"/>
seconda parte di quello era il dizionario italiano, così cercai la
congiunzione «e» e le feci rileggere le stesse parole « <foreign lang="ger">und ich
liebe Sie</foreign> ». La scenetta allora divenne graziosissima: conversammo almeno un'ora e mezzo coll'aiuto del dizionario, e ci dicemmo scambievolmente diverse cose che parevano dover finire
assai seriamente. Fortunatamente arrivarono alla porta diverse
carrozze: la bella locandiera fu contra sua voglia obbligata partire, ed io alfine rimasi solo. Mi posi allora a far delle riflessioni
su questo bizzarro fatterello.–Come è possibile–mi diceva
io–che in un paese dove regna Maria Teresa, principessa tanto
famosa per la severità delle sue leggi, in un paese dove si fanno
delle visite notturne, dove un forastiero bisogna che dica con
tanta solennità, appena arrivato, di dove viene, dove va, che cosa
fa, e dove è obbligato di dare in inscritto nome, cognome,
patria, <abbr>ecc.</abbr> <abbr>ecc.</abbr> <abbr>ecc.</abbr>; in un paese, infine, dove i preti, i frati
e le spie del governo hanno sì grande influenza; com'è possibile–dissi–che nelle locande vi sia una tal libertà, che può
passare in un attimo al più scandaloso libertinaggio? Contraddizioni in tutto, anche nei governi!–</p>
<p>Mentre io stava immerso in questo pensiero, ecco l'ostessina
tutta allegra, che torna in camera colle due ragazze medesime
ch'avevano assistito alla cena. Portavano queste dei gelati e
de' zuccherini, che per forza ho dovuto prendere con lei; intanto una delle ragazze cominciò a cantare assai piacevolmente
una canzonetta tedesca che cominciava: « <foreign lang="ger">Ich liebe einen welschen Mann</foreign>» (io amo un uomo italiano). Mentre costei cantava,
mi ricordai di Calipso e di Leucotoe, e mi figurava in quella
situazione di esser Telemaco. Terminata la canzonetta dalla
ninfa tedesca, partì coll'altra servetta, ed io rimasi solo colla
padrona novellamente. Intesi allora che io aveva bisogno d'un
Mentore. Il cortese Morfeo fu il mio. Presi in mano il dizionario, e le feci veder la parola «sonno». Fu discretissima. Suonò
il campanello, entrò una delle sue serve e l'ostessina con bellissimo garbo partì. La serva scoperse il letto, mostrommi
dov'era l'acqua per lavarmi le mani e per bere, e si fermò con
ridente volto presso di me. Io non intendeva questa cerimonia.
<pb n="66"/>
Pensai che aspettasse la mancia; le offersi una moneta, ch'ella
rifiutò con disdegno, ma, prendendomi con molta grazia la
mano, v'impresse un bacio e lasciommi. Tutta questa commediola, che non durò meno di cinque ore, mi divertì estremamente. Ma non poteva cacciare dalla mia testa i preti, i frati,
Maria Teresa e tutto il suo codice penale; cose tutte di cui io
aveva udito parlare come della santissima inquisizione di Spagna.
Finalmente m'addormentai. Levatomi la mattina più tardi del
mio solito, trovai nella vicina camera una eccellente colazione
e l'ostessa, che m'aspettava. Io aveva imparato ormai tutti i
principali complimenti, per esempio «Buon giorno», «Come
state?», «Avete dormito bene?». Ma nessun complimento a
quella donna piaceva fuorché « <foreign lang="ger">Ich liebe Sie</foreign>». Dopo la colazione fu obbligata di lasciarmi, ed io, tornato nella mia camera,
trovai due o tre donne che m'aspettavano con delle cestelle
piene di varie mercatanzie di ogni sorta, che vendevano per
le taverne a' forastieri. In due ore ne vennero almen venti.
Anche questa usanza mi parve assai strana: in un paese, ove
con tanto rigore si vigilava sul buon costume, sotto il pretesto di vendere aghi, spille, fazzoletti, collane, nastri e simili
bagattelle, era molto facile assai cose vendere, che nelle cestelle
non trovansi.</p>
<p>Passai dieci o dodici giorni nell'albergo di questa donna,
ed, ora col dizionario, ora colla grammatica alla mano, facemmo
quattro o cinque ore di conversazione ogni giorno, e quasi
sempre sull'argomento medesimo, e che sempre finivano con
un « <foreign lang="ger">Ich liebe Sie</foreign>». A capo di questi giorni m'accorsi di aver
fatto un vocabolarietto, quasi tutto composto di parole e di
frasi d'amore, e questo mi servì poi moltissimo nel corso
delle mie giovenili conquiste in quella città ed altrove. M'accorsi però anche d'un'altra cosuccia, a cui non ci aveva molto
pensato prima: che la mia borsa, cioè, era quasi vuota; perché,
sebbene io spendeva pochissimo in quella locanda, quel pochissimo aveva bastato ad esaurire il più che pochissimo ch'io
aveva portato meco in Gorizia. Quella buona femmina s'accorse
del mio vicino imbarazzo, e, con una generosità poco comune
<pb n="67"/>
a persone del suo mestiero, mi fece delle offerte che m'intenerirono. <note place="foot" anchored="yes"><p>
Ella mi pose una sera sotto l'origliere una borsetta con alcune monete d'oro,
che io le restituii tra i baci e le lagrime!</p></note>
Ma, io non ho mai conosciuto il mestiero di decimar le borse alle donne, che però hanno molte volte decimate le
mie: presi perciò la risoluzione di lasciare la sua locanda. Restammo però buoni amici, ed io ho conservato per lei de' sentimenti di sincera benevolenza e di stima fin ch'ella visse; il
che fu pel solo spazio di sette mesi, al fine de' quali morì, all'età
di ventidue anni, d'una febbre infiammatoria. Io diedi molte
lagrime a quella bella ed amabile giovine, che meritava esser,
più tosto che una locandiera, una principessa. Fu questa senza
dubbio una delle migliori donne ch'io ho conosciuto in ottant'anni di vita. Forse se non moriva... Ma la morte
<q rend="block" direct="unspecified">
<lg type="versi">
<l>fura i migliori e lascia stare i rei.</l>
</lg></q></p>
<p>Cangiai dunque d'albergo, e pensai di riguadagnar colla lira
quello ch'aveva speso in viaggi e in dodici giorni da me passati
come Ruggiero e Rinaldo colle due belle maghe dell'Ariosto
e del Tasso.
Essendosi fatta in que' giorni la pace di Teschen tra l'imperatrice e Federico di Prussia, mi venne in capo di scriver
un'oda su quel soggetto e d'intitolarla <title>La gara degli uccelli</title>,
alludendo allo stemma gentilizio de' due sovrani. La dedicai al
conte Guido Cobenzl, un de' primari signori di Gorizia e della
Germania e padre di quello che aveva maneggiata e condotta
a fine quella pace. Ne publicherò qui alcuni versi, per dar un'idea
d'un componimento, che fu la sorgente poi di quasi tutte le
mie letterarie avventure in Germania.
<q rend="block" direct="unspecified">
<lg type="non-definito">
<lg>
<l>Quell'augel, che a risse e a pugne</l>
<l>sfidò già gli augei più fieri,</l>
<l>e assalì nibbi e sparvieri</l>
<l>or col becco ed or coll'ugne;</l></lg>
<lg>
<l><pb n="68"/>che i confin del natio nido</l>
<l>dilatò per forza ed arte,</l>
<l>tal che fama in ogni parte</l>
<l>ne portò temuto il grido;</l></lg>
<lg>
<l>si credea che, vinto e stanco</l>
<l>dalle cure e più dagli anni,</l>
<l>di cercar lasciasse affanni</l>
<l>per dar requie al vecchio fianco.</l></lg>
<lg>
<l>Quando un dì, vicino al fiume</l>
<l>sacro all'aquila possente,</l>
<l>quell'augello osò repente</l>
<l>rotear le azzurre piume,</l></lg>
<lg>
<l>e, con voci aspre d'orgoglio,</l>
<l>dispiegar l'adunco artiglio,</l>
<l>d'altrui sangue ancor vermiglio</l>
<l>e sfidarla fin dal soglio.</l></lg>
<lg>
<l>Vòlta mai non ebbe l'alma</l>
<l>degli augei la gran regina</l>
<l>agli studi di rapina,</l>
<l>ma a una bella e dolce calma.</l></lg>
<lg>
<l>Ed allor nel saggio petto</l>
<l>ravvolgea novi consigli</l>
<l>per lo ben dei cari figli</l>
<l>e del regno a lei soggetto...</l></lg>
</lg></q></p>
<p>Portai quell'oda al Cobenzl, il quale m'accolse con grazia
e cortesia somma, la lesse in presenza mia, e parve gradirla
infinitamente. La fece stampare a sue spese e ne sparse moltissime copie per le più illustri famiglie di quella città, ch'erano
allora numerosissime. Si vuol leggere un'operetta del conte
<abbr>R.</abbr> Coronini, intitolata <title>Fasti goriziani</title>, per formarsi un'idea
della quantità, antichità e numero de' personaggi illustri, di cui
quel paesetto si gloria. Trovai, tra questi, molti mecenati, da'
<pb n="69"/>
quali, dopo que' primi miei versi, fui ben accolto e onorato. Non
posso ricordarmi, senza un vivo sentimento di riconoscenza,
de' nomi di Strasoldo, Lanthieri, Cobenzl, Attems, Tuns, Coronini e Torriani. Andavano tutti a gara nel compartirmi favori
e benefizi. Non potrò mai lodare abbastanza la cortesia e la
liberalità di quegli illustri cavalieri. Amavano essi e me e i
versi miei. La pietà, in quelli inspirata dalle mie vicende, gli
animava a raddolcir per cento modi l'amarezza della mia sorte.
Prevenivano generalmente i bisogni miei; e lo facevano con
tanta nobiltà e delicatezza, che il mio amor proprio non poteva
per alcun modo arrossire. Felici que' paesi in cui si trova abbondanza di tali abitatori! L'indigenza stessa diventa una fonte
di beni per chi ha l'anima gentile e capace di sentir il piacere
della gratitudine.</p>
<p>La dolcezza ch'io provava nelle loro beneficenze mi facea
benedire sovente le mie passate disavventure. Io abitava in una
povera cameretta, presa a pigione da me nella casa d'un mercatantuccio di grano. Eravamo ambidue molto poveri, indi ci
accordavamo assai bene.</p>
<p>La semplicità del mio tugurio non era però di alcun impedimento alle visite, che continuamente mi si facevano. Tutti
gli amatori delle muse vollero conoscermi. Chi lo faceva per ammirare, chi forse per la speranza di trovare di che criticarmi.
Un certo Colletti, che di caporale era diventato stampatore
italiano, e che, sognato avendo d'esser poeta, soffrir non poteva
gli applausi miei senza noia, disse un giorno pubblicamente
ch'io non dovea esser l'autor di quella canzone sulla pace,
giacché non aveva poi per diversi mesi alcun altro verso composto. Era stimolato costui dal pungiglione del <emph>cacoete</emph> poetico.
Ogni giorno usciva qualche nuova lucubrazione della sua mal
prolifica cornamusa: gli parea quindi impossibile ch'io avessi
potuto tener la mia taciturna sì lungo tempo, se stato fossi
veramente poeta. Un altro stampatore di quella città, <note place="foot" anchored="yes"> <p>
Il signor Valerio de'-Valeri.</p></note>
che
<pb n="70"/>
odiavalo mortalmente, e che l'aveva udito dire tal cosa di me,
trovò la via d'essermi presentato a solo oggetto di farmene
consapevole: sperava attizzarmi contra colui e pormi in una
guerra poetica, che alfin l'umiliasse. Io risi da prima, e consigliai quel buon uomo, a ridere anch'esso. Egli avea troppo
calda d'ira l'irritabile fibra contra il rival tipografico, per acquetarsi al consiglio mio. Continuò a farmi frequenti visite, intuonandomi sempre all'orecchio la stessa antifona; ma io non
credea che un tal personaggio meritasse il mio risentimento.</p>
<p>Udendo questo Valerio ch'io era poco contento dell'oste mio,
il quale aveva la brutta usanza d'ubbriacarsi e, quel ch'era
peggio, di batter, quand'era briaco, la moglie, di cui gelosissimo il vino rendevalo, sebbene né bella fosse né giovine, mi
offerse con bel garbo una stanza nella sua casa, e non ebbi
coraggio di rifiutarla. Trattommi poi con tanta ospitalità ed amicizia, che mi credetti in dovere di far per lui tutto quello che
in mio poter era di onestamente fare. Egli non domandava
che versi, ed io non aveva altro da dargli.–Quando castigheremo–mi disse egli un giorno–quel pazzo fanatico?–Non
era però Colletti solamente fanatico e pazzo. Accoppiava a un'infinita ignoranza del vero gusto poetico e di tutte le cognizioni,
che in un letterato richiedonsi, una vanità ed una arroganza
stomachevole. Era, oltre a ciò, bugiardo, adulatore, simulatore,
invidioso, e copriva col velo d'una ipocrisia farisaica una straordinaria inclinazione al libertinaggio. Non cessava egli ad ogni
occasione di sparlare di me dietro le spalle, mentre mi caricava in presenza mia d'ampullosissimi elogi. Non potendo un
dì trattenersi di chiedermi perché non cercava di stabilire la
mia riputazione in Gorizia con qualche «produzione novella
del mio fervido ingegno»;–Dirollovi in versi–gli risposi io,
sorridendo; e, andato a casa, parendomi d'esser alquanto caldo
dall'estro che in me destò quella bizzarra domanda, mi chiusi
nella mia stanza, e scrissi quasi <foreign lang="lat">ex abrupto</foreign> un ghiribizzo burlesco in ottava rima, cui diedi in dono la sera stessa al mio
oste cortese, informandolo della graziosa scenetta accadutami
la mattina con quel nostro amico. Non è possibile dipigner la
<pb n="71"/>
gioia con cui accolse quel dono e il piacer che mostrommi
nel leggerlo. Non era poeta, ma non era nemmeno privo di
quel criterio, ch'è necessario a discernere il buono dal cattivo.
Io aveva toccate inoltre certe corde che solleticavano mirabilmente il suo orecchio. Non nominava alcuno in quei versi, ma
tanto il Colletti che gli altri verseggiatori del suo ordine si videro in quelli meravigliosamente dipinti. Mi ricordo di due
ottave, che ferirono più sul vivo questi poveri sciaurati, e
sono queste:
<q rend="block" direct="unspecified">
<lg type="ottava">
<lg>
<l>Dicono che famosi or quinci or quindi</l>
<l>fatti si son col plettro e colla tromba,</l>
<l>che lor fama volò da' mori agl'indi,</l>
<l>che non andranno interi entro la tomba;</l>
<l>van per le strade attilatucci e lindi</l>
<l>per ascoltar se il nome lor rimbomba,</l>
<l>e, se non parlan gli altri, parlan essi,</l>
<l>ed al silenzio altrui fan de' processi.</l></lg>
<lg>
<l>Mi vergogno però ch'in altra forma</l>
<l>non vedano sé stessi e il proprio fallo,</l>
<l>mi vergogno che Febo o taccia o dorma</l>
<l>e non gli accoppi il pegaseo cavallo.</l>
<l>Oh come è ver ch'orgoglio il ver trasforma</l>
<l>e mostra spesso all'uom verde per giallo!</l>
<l>ché lungo un palmo si vedrien gli orecchi,</l>
<l>se guardasser un dì dentro i miei specchi.</l></lg>
</lg></q></p>
<p>Non mancò Valerio di pubblicar questo poemetto colle stampe.
Si sparse in un momento per tutto il paese, e tanto gli amici
miei che quelli dell'editore lo trovarono molto piacevole e ne
fecero somma festa. Colletti fremeva, ma non osava aprir bocca,
per non parer di conoscersi.–Tutti mi dicono–mi diss'egli
un giorno–che intendeste di fare il ritratto mio; ma io veramente non mi ci trovo.–Si trovava però costui dipinto assai
meglio ch'io non voleva, e non mancò a suo tempo di vendicarsene. Questa frottola, dirollo pure, mi rese assai più accetto
a tutta la città. Non passava giorno, in cui io non avessi qualche
<pb n="72"/>
pruova novella di generosità e di amicizia. Il conte Coronini
volle ch'io traducessi in verso italiano la menzionata operetta
de' <title>Fasti goriziani</title> e ne fui generosamente premiato.</p>
<p>Passai otto mesi in questo commodo e tranquillo stato di vita.
Una sola cosa ne amareggiava in parte la sua dolcezza, e questa
era il pensiero d'essere stato sì male trattato, senza la minima
ragione, da una patria, ch'io amava e al cui bene reale adoperavami. Io non poteva inoltre evitar di sentire in me un
certo desiderio di ritornarvi, per riveder i parenti ed amici
miei, e sopra tutti Zaguri, Memmo e Pisani. Passò frattanto
per Gorizia il mio caro amico Catarino Mazzolà, per andar
a Dresda, dove era stato invitato a poeta pel teatro dell'opera.
Venne a trovarmi, e mi narrò la tremenda catastrofe del Pisani,
il quale, dopo esser stato fatto procuratore di San Marco, ch'era
uno de' più sublimi gradi di quella repubblica, fu preso di
notte tempo nella sua propria casa, per ordine degli inquisitori
di Stato, e relegato nel castello di Verona. Piangendo allora
sul destino del mio amico, deposi ogni speranza di tornar a
Venezia, e pregai Mazzolà di trovarmi, s'era possibile, qualche
impiego alla corte di Dresda. Mazzolà mel promise e mi diede
molte speranze di buon successo, contando molto sul favore
del conte Marcolini, allora primo ministro di quell'elettore, di
cui godeva l'amico mio la protezione e la stima.</p>
<p>Capitò intanto in Gorizia una buona compagnia comica.
Voleano gli amici e fautori miei ch'io componessi un dramma
ed una tragedia per quella; ma, non avendo mai scritto pria
pel teatro, non osai cimentarmi, per téma di perdere col coturno
quello ch'aveva acquistato col colascione. Ho dovuto tuttavia,
ad istanza di nobil matrona, condiscendere di fare la traduzione
d'una tragedia tedesca, che non si recitò che due sere, non
so se per difetto dell'originale o mio. Per rimediar un poco a
questa caduta, diedi alla medesima compagnia <title>Il conte di Warwick</title>, tragedia francese, tradotta parte dal mio fratello e parte
da me; e questa piacque assai più.</p>
<p>Continuavano intanto i signori goriziani a onorarmi ed
amarmi, ed io continuava a far versi, che erano sempre ben
<pb n="73"/>
ricevuti e premiati. Fu appunto in que' tempi che si stabilì
in Gorizia una colonia arcadica col nome di «colonia sonziaca»,
di cui il conte Guido Cobenzl era presidente; e fui anche io
annoverato tra i suoi pastori, col nome di Lesbonico Pegasio.
Il Colletti, ch'era buon stampatore, fatto ne fu secretario, come
quello che dovea registrare e pubblicare gli atti della colonia;
e questo formò e strinse una spezie di fratellanza letteraria
tra lui e me, ch'egli scaltrissimamente arrivò alfine a farmi
credere sincera. Cominciai dunque a trattarlo con amicizia, se
non con istima poetica e credea positivamente ch'egli avesse
del tutto dimenticato il «palmo di orecchi» e gli «specchi
miei». Gli dissi, tra l'altre cose, che forse partirei in breve per
Dresda; che Mazzolà, cui veduto meco egli aveva, me l'aveva
fatto sperare, e ch'io vedeva la cosa molto probabile. Ne parve
sorpreso e dolente; ma io vidi subito che ne sarebbe stato lietissimo. Io aveva ciò detto a diversi; e non più che due mesi
dopo capitommi una lettera da Dresda, che m'ordinava di portarmi immediatamente a quella città, per occupare un posto
onorevole alla corte elettorale. Non era scritta da Mazzolà, ma
il suo nome eravi sottoscritto, era di suo carattere, che io conosceva ottimamente, e non aveva motivo di temer inganno,
venendomi da un amico leale, che avrebbe voluto assai volen-
tieri farmi del bene. Lessi dunque la lettera a' miei amici e,
calcolati tutti i vantaggi, risolsi per loro consiglio di andar a
Dresda. Ebbi in quegli ultimi giorni mille novelli segni di cortesia dalle dame e da' cavalieri di quella città.</p>
<p>Il giorno avanti la mia partenza, il conte Luigi Torriani,
nella cui casa da qualche tempo io dimorava, invitò tutti gli
amici suoi a una splendida cena. Dopo la cena, che fu più del
solito allegra, si misero a una partita di gioco; cosa che si faceva
per giro in varie case nobili di quella città, una volta o due
al mese, in ogni casa che s'associava, deponendo tutto il denaro,
perduto al gioco in un vaso di terra con una fessura capace
a riceverlo, e disponendone poi in un certo prefisso giorno a
divertimento della compagnia. Il caso volle che quella fosse
l'ultima sera dell'anno, e tre mozioni dovevan farsi, una dal
<pb n="74"/>
padrone di casa e l'altre da due dame tratte a sorte, onde
decider del modo in cui quel danaro doveva impiegarsi. Come
il padrone di casa doveva esser l'ultimo, così lasciò che le
due donne fosser le prime: una di quelle propose una gita
in islitta a Gradisca, l'altra una mascherata a cavallo. Il
buon conte, dopo aver narrata la cagion della mia partenza,
propose che il danaro raccolto in quel vaso fosse offerto a me
per le spese del viaggio da Gorizia a Dresda. Un «si» e un «no»
doveva decidere della cosa.–Slitta!–gridò allora il conte. Un
«no» generale fu la risposta.–Mascherata!–Un «no» più
forte e più sonoro del primo.–Da-Ponte a Dresda !–Sì, sì,
sì!–rimbombò per tutta la camera. La moglie del conte, angelo
di bontà piuttosto che donna, prese allor quel vaso per romperlo;
ma alcune altre damine della società offersero di aggiungervi
qualch'altra moneta, e il loro esempio fu da tutti con molta soddisfazione seguìto. Gittò allora il conte Strasoldo, ch'era ultimo
offerente, quel vaso a terra, e tutti a gara s'unirono a raccogliere quel danaro, a porlo in un bel fazzoletto di seta, che
la padrona di casa avea in pronto, e si volle che ella medesima
mi presentasse quel dono. Ella mel presentò con queste parole:
–Signor Da-Ponte, accettate questa offerta de' vostri amici
goriziani. Possiate aver tante felicità nel paese ove andate,
quante monete sono in questo fazzoletto. Ricordatevi qualche
volta di noi, ché noi ci ricorderemo di voi molto spesso. Si aspettava ch'io rispondessi; ma io era sì confuso e sì soprafatto da questa rara scena di bontà, di generosità e d'una
non equivoca stima e benevolenza, che mi fu impossibile aprir
bocca. Il conte ringraziò per me quella nobillissima compagnia,
e il mio silenzio disse assai più di tutto quello ch'avrei potuto
dire parlando. Fui inteso, e la delicatezza del mio core ne fu
applaudita. Tutte queste grazie produssero in me un effetto sì
meraviglioso, che per tutta quella notte non feci che piangere al
solo pensiero di dover lasciar una città, dove io era sì ben trattato da tutti i buoni e dove giunsi talvolta a stimare me stesso.</p>
<p>Il conte Torriani s'accorse, al tempo della colazione, della
fiera battaglia da cui era la mia anima combattuta; mi condusse
<pb n="75"/>
dal conte Cobenzl, e, dopo vari discorsi e riflessi, vollero ch'io
partissi. Diemmi quest'ultimo lettere commendatizie pel figliuolo
in Vienna, per quello cioè che conchiuso aveva col prusso re
la pace di Teschen. Fui accolto graziosamente da quel signore;
mi parlò della canzone ch'aveva scritta per lui; ed alla mia
partenza mi regalò un libretto da viaggi, nel cui frontespizio
aveva affisso con una spilla una cedola di banco di cento fiorini,
al cui piede era scritto: «Il Cobenzl al Da-Ponte, per le spese
del viaggio».</p>
<p>Morì al mio arrivo a Vienna Maria Teresa, principessa amata
generalmente in quella città. Non v'eran dunque che lacrime
e maninconia: io non mi vi fermai che tre giorni. Arrivato a
Dresda, corsi sul fatto da Mazzolà. Quando entrare mi vide
nella sua camera:–Da-Ponte a Dresda!–esclamò egli con
gran sorpresa. Non è difficile imaginare qual io rimanessi a
questa accoglienza. Corse ad abbracciarmi, ma io non aveva
quasi la forza d'aprir la bocca, nonché di corrispondere a'
suoi abbracciamenti. Vedendo ch'io non parlava:–E che sì
–soggiunse–che chiamato foste a poeta pe' teatri di Pietroburgo?–Io venni a Dresda–risposi allora–per vedere l'amico Mazzolà, e per profittar, se si può, del favore de' suoi
amici.–Risposi questo macchinalmente, e senza quasi sapere
quel che diceva.–Bravo!–ripigliò esso–siete forse arrivato
a tempo.–Mi condusse a una vicina locanda, dove passò meco
in discorsi di vario genere, senza farmi alcun remoto cenno di
quella lettera. Era già passata la mezzanotte quando lasciommi.
Passai tutto il rimanente di quella in mille pensieri differenti.
Come non mi era possibile credere che Mazzolà avesse voluto
ingannarmi, e ch'era sicuro dall'altro canto che la sottoscrizione
di quella lettera era sua, così non poteva che ondeggiare tra
mille idee, senza mai aver ragioni di abbracciarne alcuna. </p>
<p>Andai da lui la mattina, ma nulla potei scoprire più del dì
antecedente. Gli domandai se si ricordava di ciò che m'avea
promesso a Gorizia.–Mi ricordo benissimo–replicò egli: finora però non s'è presentata occasione per voi, come vi
ho scritto.–Come m'avete scritto!–ripresi con meraviglia. <pb n="76"/>
Ve lo scrissi e vi assicurai che non avrei mancato alle mie
promesse; ed, essendo da pochi dì in qua il principe Antonio,
fratello del nostro elettore, rimasto senza secretario, aveva già
stabilito di parlare per voi al primo ministro: lo farò di buon
grado e con maggior gusto or che qui siete venuto.–Rimasi
il rimanente di quella serata con lui, procurando di celar il
mio vero imbarazzo. Quando andai a casa, recatomi in me
stesso, procurai di sviluppare novellamente quella matassa.–
–Mazzolà–diceva io–mi scrisse una lettera da Dresda ch'io
non ho ricevuto. Ne ho però ricevuto un'altra, che per ignota
mano era scritta, colla soscrizione di quell'amico. Non potrebbe
nascer sospetto che quella soscrizione fosse falsificata? Ma chi
poteva ciò fare? chi? Colletti! Io l'ho smascherato co' versi
miei, io gli era una continua spina negli occhi, finché dimorava
in Gorizia: se per qualche accidente o artefizio gli è capitata
in mano la vera lettera di Mazzolà, non può averne egli imitato il carattere, e, acchiudendo il foglio suo nel foglio della
soprascritta, su cui eravi il segno della posta di Dresda, avermi
fatto tal tradimento?–Riesaminai allora attentamente la detta
lettera, e parvemi di scorgere veramente qualche diversità nel
carattere, e un doppio sigillo, e di qualità assai diversa il foglio
della soprascritta da quella del foglio acchiusovi, il quale portava, per colmo dei sospetti, l'impronta d'un cartolaio di Gorizia. Aveva, oltre a ciò, favorito costui la mia partenza per
Dresda e acceleratone in vari modi il momento. Conchiusi
dunque in me stesso avermi fatto il Colletti quel brutto gioco,
e fino al dì d'oggi non ebbi occasione di discrederlo. La provvidenza volle però che non avesse per me quelle conseguenze
fatali che aveva sperato colui. Parve al contrario che si servisse
di quello la mia fortuna per condurmi a uno stato di vita, in
cui avrei trovato una permanente felicità, se non distruggeva
la morte immatura del troppo tardi conosciuto e non mai abbastanza pianto Giuseppe, colle speranze del mondo, le mie.
Non partii nulladimeno dalla Sassonia, sebben non riuscisse
a Mazzolà d'ottenermi l'impiego alla corte. Io era trattato da
lui con tanta ospitalità, liberalità ed amicizia, che non aveva
<pb n="77"/>
core d'allontanarmene. Mi rimaneva dall'altro canto una certa
lusinga di dover trovare occasione, col tempo, da impiegarmi
onorevolmente.</p>
<p>Passava frattanto la più gran parte della giornata e parte
ancor della notte con lui. Era egli molto occupato a comporre,
a tradurre o ad accomodare de' drammi ad uso di quel teatro,
che era allora fornito d'una delle migliori compagnie drammatiche dell'Europa. Per non istare colle mani alla cintola, m'offersi
a coadiutore delle sue teatrali fatiche; ed egli accettò in qualche
modo l'offerta mia. Tradussi dunque o composi anch'io ne'
suoi drammi or un'aria or un duetto ed or una scena intiera,
ch'ei prima mi disegnava. Aveva allora per le mani un'opera
di Filippo Quinault, ch' ha per titolo, se non m'inganno, <title>Ati e
Cibele</title>. Trovai la parte di Sangaride piena d'interesse e d'affetto,
e gli proposi di tradurla. Bisogna dir che la mia traduzione
gli piacesse molto, perché, dopo avermi adoperato in vari altri
caratteri, non poté trattenersi un giorno di domandarmi perché
non tentava di scrivere per i teatri d'Italia.–Voi sapete bene
–gli risposi io–esser l'arte drammatica in tal avvilimento
in quel paese, che fa d'uopo avere molto coraggio per abbracciarla–.</p>
<p>Non v'era infatti chi meritasse in que'tempi d'esser letto,
tra tutti i poeti drammatici seri e buffi che componevano per
li teatri italiani. Metastasio era a Vienna, Moretti e Coltellini
a Pietroburgo, Caramondani a Berlino, e Migliavacca prima,
poi Mazzolà erano stati stipendiati alla corte di Dresda. Tra
cento altri, che v'erano rimasti, un sol non ve n'era, che sapesse
scrivere un dramma che fosse sopportabile, nonché degno
d'esser letto o veduto in scena. I Porta, i Zini, i Palomba, i
Bertatti ed altri simili ciabattini teatrali, che non hanno mai
saputo un principio di poesia, nonché di quelle infinite regole,
leggi e cognizioni, che per fare un buon dramma s'esigono,
erano gli Euripidi e i Sofocli di Roma, di Venezia, di Napoli
e della stessa Firenze e di tutte l'altre città principali d'Italia.
Questo nasceva dalla vergognosa avarizia degli impresari venali, che non incoraggiavan co' premi i migliori ingegni a quel
<pb n="78"/>
difficilissimo genere di composizione, <note place="foot" anchored="yes"><p>
Un poeta drammatico mi disse, quasi con pompa, ch'egli si faceva pagar
bene dagli impresari. Per quattro opere buffe, da lui composte in un anno, aveva
avuto ottanta piastre da un certo Zardon! Questo poeta dovea vivere di rugiada!</p></note>
e che, mentre pagavano
mille e duemila per poche sere a un gorgheggiante Narsette
o ad una filarmonica Taide, non avevan rossore di offrir quindici o venti piastre per un libretto, che costa qualche volta tre
mesi di sudato lavoro ad uno scrittore consumato. Contribuiva
altresì al discadimento vituperevole di sì bell'arte la somma
ignoranza di quasi tutti i così detti maestri di cappella, che facean generalmente della bellissima musica sulle sconce e triviali
parole de' lazzaroni napolitani, come, o meglio forse, di quello
che fatta l'avrebbero sulle soavissime ariette di Metastasio.
Tale era al mio tempo lo stato del teatro drammatico in Italia.
Non so qual sia a questi tempi. Ma dalle opere, a cui Rossini
ha fatto una sì bella musica, ne traggo augùri molto cattivi.
Non partì per altro del tutto dal capo mio quel suggerimento
dell'amico, anzi mi incoraggì poco tempo dopo, come vedremo,
a tentar anch'io la mia sorte nella lizza drammatica in uno de'
più conspicui teatri del mondo.</p>
<p>Mi presentò intanto l'amico agli amici suoi, tra' quali tenevano il primo loco il conte Marcolini, primo ministro e gran
favorito di quell'elettore, ed un rispettabile e dotto ex-gesuita,
che pur godea della stima e della grazia di quel sovrano. Strinsi
in poco tempo con quest'ultimo tanta familiarità ed amicizia,
che non ebbi ribrezzo di narrargli la storia mia. Ne rimase egli
commosso, e, dopo aver esaminato più volte la lettera da me
ricevuta a Gorizia e udita tutta la faccenda di Colletti e de'
versi miei, trovò che il sospetto era molto ben fondato. Lodò
altresì la delicatezza da me adoperata con Mazzolà, ch'egli
amava e stimava moltissimo; perché, diceva egli, quel bravo
galantuomo, sentendo la cosa, provato avrebbe un immenso
cordoglio, senza poter rimediarvi. Alle qualità eccellentissime
di core e di spirito accoppiava questo colto ex-gesuita un gusto
<pb n="79"/>
squisito per la poesia, e pel Cotta, pel Lemene e per Bernardo
Tasso aveva una spezie di santa venerazione. Parea leggere
con piacere anche i versi miei. Ma in breve tempo m'accorsi
che Mazzolà non aveva gusto ch'io scrivessi o divulgassi in
Dresda alcun verso: voleva piuttosto farmi passar per improvvisatore, mestiero allora divenuto alla moda anche in Germania.</p>
<p>Aveva la sua ragione, ed io non era né cieco, né ingiusto,
né ingrato. Avendo tuttavia scoperto il diletto del padre Huber
nel leggere i bellissimi salmi di Bernardo Tasso, pensai che
non potesse dispiacere all'amico mio, s'io ne componeva alcuni per far cosa grata al comune amico, essendo questi d'un
genere di poesia tutta diversa dalla teatrale. Ne composi sette,
li lessi a Mazzolà, e fu il primo egli a consigliarmi di darne
copia al padre Huber, anzi di dedicarglieli. Non mancai di seguire il suo consiglio. Mazzolà stesso ne fu il portatore. Fu
Huber assai grato alla mia offerta e li diede ei medesimo al
primo ministro ed all'elettore. Fui lodato e regalato da tutti tre;
e i loro regali, per lo più pecuniari, per dire il vero, giunsero
assai a tempo.</p>
<p>Ripubblico qui cinque di questi salmi, essendo questo il lor
proprio loco; e desidero che il mio leggitore ritrovi in questi
qualche compenso della noia recatagli da tant'altri versi, ch'io
pubblicai in questa <title>Vita</title>. I quali versi io gli ho pubblicati non
già perché li credessi degni di qualche lode, ma perché da
quelli in gran parte lo sviluppo dipendeva di molti eventi importantissimi della mia vita. Tale lusinga in me nasce dall'accoglimento favorevole che a questi salmi fu fatto da vari letterati italiani, tra' quali citerò con orgoglio Ugo Foscolo, quel
raro mostro di sapere e d'ingegno, ch'osa gareggiar con Alfieri e Monti nel tragico e che forse li vince nel lirico entrambi.
Ei lodò questi salmi, <foreign lang="lat">et erit mihi magnus Apollo</foreign>.
<pb n="80"/>
<q rend="block" direct="unspecified">
<text><body>
<div1 type="poesia">
<head>SALMO I</head>
<argument><p><foreign lang="lat">Miserere mei, Deus, quoniam infirmus sum</foreign>.</p></argument>
<lg type="non-definito">
<lg>
<l>Signor, di fragil terra</l>
<l>formasti il corpo mio,</l>
<l>a cui fa sempre guerra</l>
<l>crudo nemico e rio,</l>
<l>che nutre il fier desio</l>
<l>del pianto de' mortali;</l>
<l>e danni a danni aggiunge e mali a mali.</l></lg>
<lg>
<l>Ahi! quante volte, Ahi! quante</l>
<l>il barbaro mi vinse,</l>
<l>e dietro il volgo errante</l>
<l>l'anima mia sóspinse!</l>
<l>quante il mio core avvinse,</l>
<l>che non temea d'inganno!</l>
<l>onde servo io divenni, egli tiranno.</l></lg>
<lg>
<l>Or ei guida i miei passi</l>
<l>per vie fosche e distorte;</l>
<l>ove per tronchi e sassi</l>
<l>si giunge a strazio e a morte.</l>
<l>Ma tu con man più forte</l>
<l>spezza il funesto laccio,</l>
<l>e me ritogli ancor a l'empio braccio.</l></lg>
<lg>
<l>Veggo quant'io peccai,</l>
<l>quanto il tuo nume offesi:</l>
<l>però, Padre, tu sai</l>
<l>che a lungo pria contesi;</l>
<l>sai che a l'empio mi resi</l>
<l>per mia fralezza estrema,</l>
<l>non già perch'io non t'ami e te non tema.</l></lg>
<lg>
<l>Su queste labbia spesso</l>
<l>suonò il tuo nome santo,</l>
<l>in quel momento stesso</l>
<l>ch'io ti fuggìa dal canto;</l>
<l>e sparsi amaro pianto</l>
<l>su quei stessi diletti,</l>
<l>onde peccâro i traviati affetti.</l></lg>
<lg>
<l><pb n="81"/>Ma, se de' falli miei</l>
<l>scusa non è che basti,</l>
<l>salvami, perché sei</l>
<l>quel Dio che mi creasti,</l>
<l>e l'empio invan contrasti</l>
<l>col tuo voler superno,</l>
<l>ch'osa sfidarti ancor fin da l'inferno.</l></lg>
</lg></div1>
<div1 type="poesia">
<head>SALMO II</head>
<argument><p><foreign lang="lat">Iustus es, Domine, et rectum iudicium tuum</foreign>.</p></argument>
<lg type="non-definito">
<lg>
<l>Non verso, eterno Dio, questi sospiri</l>
<l>fuor del dolente seno</l>
<l>sopra le mie ferite e i miei martìri.</l></lg>
<lg>
<l>Retto è ognor tuo giudizio e retto il freno</l>
<l>che i figli tuoi corregge</l>
<l>né per ira o pietà sei giusto meno.</l></lg>
<lg>
<l>Piango, perché peccai contra tua legge,</l>
<l>perché dentro il tuo ciglio,</l>
<l>tutto il ben che perdei quest'alma or legge.</l></lg>
<lg>
<l>Perdei l'amante Padre, ingrato figlio;</l>
<l>perdei l'immenso Amore,</l>
<l>l'unica speme ed il fedel consiglio.</l></lg>
<lg>
<l>Or son orfano e cieco, e questo core</l>
<l>altro in te più non mira</l>
<l>che il suo giudice irato, il suo Signore.</l></lg>
<lg>
<l>Ah, men grave su me quel ciglio gira!</l>
<l>non può l'anima mia</l>
<l>lo sguardo sostener di tua giust'ira.</l></lg>
<lg>
<l>Vibri la destra tua, deh! vibri pria</l>
<l>tutti i flagelli suoi,</l>
<l>ma sol questo al fallir la pena sia.</l></lg>
<lg>
<l>Struggimi prima, se placar ti puoi</l>
<l>sol struggendo un ingrato;</l>
<l>ma vivo non serbarmi agli odii tuoi.</l></lg>
<lg>
<l>Ché, se nulla pietà merta il mio stato</l>
<l>e il lungo pianto mio,</l>
<l>da' a me quell'odio, e abborrirò il peccato.</l></lg>
<lg>
<l><pb n="82"/>Nuovo duol, nuovo amor, nuovo desio</l>
<l>nascer vedrai di quello,</l>
<l>onde spero d'amarti, eterno Dio,</l>
<l>quanto al santo tuo nome io fui rubello.</l></lg>
</lg></div1>
<div1 type="poesia">
<head>SALMO III</head>
<argument><p><foreign lang="lat">Convertere, Domine, et eripe animam meam, salvum me fac propter misericordiam tuam</foreign>.</p></argument>
<lg type="non-definito">
<lg>
<l>Aprite, eterno Dio, le porte aprite</l>
<l>de la vostra pietade,</l>
<l>l'amaro pianto del mio core udite.</l></lg>
<lg>
<l>So che chiuse finor m'ebbe le strade</l>
<l>questo ingrato cor mio,</l>
<l>che di offender osò vostra bontade.</l></lg>
<lg>
<l>Ma figlio e verme io son, voi Padre e Dio;</l>
<l>ed or piango e mi pento</l>
<l>sul mio peccato, e a voi tornar desio.</l></lg>
<lg>
<l>Fuori di voi non v'è pace e contento;</l>
<l>voi siete il vero Bene;</l>
<l>e tra le colpe mie, Padre, lo sento.</l></lg>
<lg>
<l>Non trovai ne la colpa altro che pene;</l>
<l>non trovai che rimorso</l>
<l>e dolce che avvelena, e falsa spene.</l></lg>
<lg>
<l>Datemi, per pietà, pronto soccorso:</l>
<l>quanti crudi nemici</l>
<l>guerra mi fanno, or che lio cangiato il corso!</l></lg>
<lg>
<l>Traete dal mio sen le ree radici,</l>
<l>ove ancora trovate</l>
<l>giusta cagion a le vostr'ire ultrici.</l></lg>
<lg>
<l>Datemi un nuovo core, e tal lo fate,</l>
<l>che d'amarvi sia degno:</l>
<l>io vi benedirò mille fiate.</l></lg>
<lg>
<l>Benedirovvi allora: or troppo indegno</l>
<l>è questo labbro immondo,</l>
<l>ed io troppo pavento il vostro sdegno.<pb n="83"/></l></lg>
<lg>
<l>O cittadini del beato mondo,</l>
<l>benedite il Signore,</l>
<l>che il viver vostro fa sempre giocondo:</l></lg>
<lg>
<l>egli è il Dio di pietade, il Dio d'amore.</l></lg>
</lg></div1>
<div1 type="poesia">
<head>SALMO IV</head>
<argument><p><foreign lang="lat">Misericordias Domini in aeternum cantabo</foreign>.</p></argument>
<lg type="non-definito">
<lg>
<l>Abbastanza, o Signore,</l>
<l>non pianse il mio peccato</l>
<l>questo mio core ingrato;</l>
<l>ma son sì consolato</l>
<l>nel tuo divino amore,</l>
<l>ch'ove lagrime chiedo, invece io sento</l>
<l>sorger di gioia affetti e di contento.</l></lg>
<lg>
<l>Veggio le aperte braccia,</l>
<l>Onde i tuoi figli inviti,</l>
<l>se son da te partiti.</l>
<l>Veggio i rai che a' smarriti</l>
<l>dietro ingannevol traccia</l>
<l>ad or ad or la tua pietà dischiude,</l>
<l>e qual infondi in lor grazia e virtude.</l></lg>
<lg>
<l>Per boschi ermi e dirupi</l>
<l>tu volgi ognor le piante,</l>
<l>pastor tenero e amante,</l>
<l>dietro l'agnella errante;</l>
<l>tu la guardi dai lupi,</l>
<l>tu contra i denti lor le dài soccorso,</l>
<l>e la porti all'ovil sul divin dorso.</l></lg>
<lg>
<l>Se la tua man percuote</l>
<l>un'alma a te rubella,</l>
<l>mano di padre è quella,</l>
<l>che da l'error rappella,</l>
<l>che i tardi sprona e scuote.</l>
<l>E, vilipeso ancor, soffre ed aspetta,</l>
<l>pria che il dardo vibrar de la vendetta.<pb n="84"/></l></lg>
<lg>
<l>Ah! di vendetta i sguardi</l>
<l>in me, Signor, non stenda</l>
<l>tua giusta ira tremenda.</l>
<l>Prenda tua man, deh! prenda</l>
<l>sol di clemenza i dardi;</l>
<l>sieno gli sdegni tuoi sdegni di vita</l>
<l>e m'udrai benedir ogni ferita.</l></lg>
</lg></div1>
<div1 type="poesia">
<head>SALMO V</head>
<argument><p><foreign lang="lat">Coeli enarrant gloriam Dei</foreign>.</p></argument>
<lg type="non-definito">
<lg>
<l>Stiamo, o genti, a veder la gloria nostra;</l>
<l>tutto di Dio favella</l>
<l>all' intelletto, e tutto Dio ne mostra.</l></lg>
<lg>
<l>Parla il vivido raggio, onde è sì bella</l>
<l>la faccia della terra,</l>
<l>e col suo moto in ciel parla ogni stella;</l></lg>
<lg>
<l>Quanti fiori dal grembo april disserra;</l>
<l>quanti hanno arbori i campi;</l>
<l>quanti muti animali il mar rinserra.</l></lg>
<lg>
<l>Fischia il folgore eterno, e par che avvampi</l>
<l>del divino furore</l>
<l>ed il nome di Dio nell'aria stampi.</l></lg>
<lg>
<l>Freme turgido il vento, e in quel furore</l>
<l>sento secreto un grido,</l>
<l>la possanza annunziar del suo Motore.</l></lg>
<lg>
<l>Quel prudente augellin, che cangia lido,</l>
<l>dice, e udirlo ben puoi,</l>
<l>nel suo vol, nel suo canto:–In Dio confido.</l></lg>
<lg>
<l>Rinfiamma, anima mia, gli affetti tuoi;</l>
<l>non conosci in te stessa</l>
<l>l'eterna imago e gli alti imperi suoi?</l></lg>
<lg>
<l>Mira quanto se' bella, e Dio confessa.<pb n="85"/></l></lg>
</lg></div1></body></text></q></p>
<p>La pubblicazione di questi salmi mi procacciò la conoscenza
di varie persone, quella, tra altre, di un bravo e colto pittore
italiano, che aveva due bellissime figlie. Il mio cuore, inclinatissimo per carattere alla passione d'amore, ad onta di molte
cure e pensieri serissimi si lasciò a poco a poco pigliar alla
rete e s'innamorò fieramente di tutte due. Elleno mi corrispondevano di buona fede, ciascuna d'esse si credeva la prediletta,
e, ad onta d'esser gelosissime, l'una dell'altra, erano nel medesimo tempo buone sorelle ed amiche. La madre era bella,
benché fosse presso ai quaranta, e piena di grazie e di spirito.
Quantunque savissima e costumata, amava ella che le dicessero:
–Siete ancor bella;–e, come si poteva dirglielo senza adularla,
così io gliel diceva assai spesso: troppo spesso forse per non
renderla un poco vana e, quanto l'onestà poteva permettere,
amica mia. Io credo che questa parzialità per me sia stata la
causa d'un'indulgenza, che fu vicinissima a far me ed altri infelici. Io non aveva allora più di trenta anni; e, con una figura,
per quello che si diceva, piacevole, con un poco di spirito,
un'anima poetica ed italiana, e non ignorante nelle faccende
d'amore, non era maraviglia se non trovava dei grandi ostacoli ne' teneri cori delle fanciulle. Protesto però di non averne
mai abusato; e dal primo momento in cui ho cominciato ad
amare, il che fu all'età di diciott'anni, fino al quarantesimosecondo anno della mia vita, in cui presi una compagna per
tutto il rimanente di quella, non ho mai detto a donna:–Ti
amo,–senza saper di poter amarla, senza mancar ad alcun dovere. Spesso le mie attenzioni, le mie occhiate e perfino i miei
complimenti di comune civiltà presi furono per dichiarazioni
d'amore; ma né la mia bocca peccò mai, né senza il consentimento del core e della ragione cercò per vanità o per capriccio
d'instillar una passione in un petto credulo ed innocente, che
dovesse poi terminar colle lagrime e col rimorso. </p>
<p>Il mio affetto per queste due sorelle, per quanto strano possa
parere, era grande, era vivo ed era uguale. Io mi domandava
sovente:–Qual ami più?–E non mi poteva rispondere. Non
era felice che quando mi trovava con tutte due: credo che, se
<pb n="86"/>
le leggi permesso l'avessero, le avrei impalmate entrambe nel
momento stesso. Con tutto questo, io ho avuto la forza di frequentar la lor casa più di due mesi, senza dir né all'una né
all'altra una parola d'amore. In verità io scherzava assai più
colla lor madre; e un giorno le dissi alla presenza di molta
gente, per ischerzo s'intende:–Signora, se non foste maritata,
non verrei senza paura a trovarvi.–Ella si mise a ridere,
ma poi mi disse pian pianino all'orecchio:–Chi vuol bene
alla figlia accarezzi la mamma.–Quando fummo soli, mi tenne
questo discorso:–Da-Ponte caro, ascoltate senza interrompermi: bisogna terminar la commedia. Le mie due figliuole
son pazzamente innamorate di voi ; e, se non m'inganno, voi
pure siete innamorato delle due mie figliuole. Voi vedete
bene: che una madre prudente non può lasciar correre le cose
così, e mi duole moltissimo di averle lasciate già correre un
poco troppo: ho gran paura che alcun di noi in ogni modo
debba esserne la vittima; forse tutti. La gioventù, che viene da
noi, s'è già accorta di questo, e quelli, che hanno qualche buona
intenzione sulle mie figlie, ne son gelosissimi e non han riguardo di dirlo. Caro Da-Ponte, bisogna risolvere qualche cosa.
Non voglio che mi rispondiate su due piedi. Vi lascio tempo
fino a domani; ma non un'ora di più.–Detto questo, partì
come un fulmine. </p>
<p>Se queste parole fossero per me tanti coltelli, sel pensi
chiunque ha un core. Dopo pochi minuti mi alzai per partire;
ma il padre, entrando nella camera colle due ragazze, ambedue
lagrimanti e vestite da viaggio: Addio–disse,–signor DaPonte. Vado colle mie figlie a fare un piccolo viaggetto. State
bene.–Le due giovanette non osarono guardarmi in faccia, e
partirono col padre. Fulmine sopra fulmine! Lo stato dell'anima
mia in quel momento non si potrebbe dipingere. Andai a casa,
entrai nella mia camera; ma non trovava né rimedi né consolazioni. Io n'era disperato. Un matrimonio in ogni altro caso,
avrebbe potuto por fine a tutti i guai; ma per me nemmen
questo poteva farsi. Oltre che la follia inusitata d'amarne due
giungeva all'eccesso di non lasciarmi padrone di scegliere, ogni
<pb n="87"/>
apparenza dicevami che non avrei potuto per alcun modo sceglierne una, senza rendere l'altra infelice.</p>
<p>Io era in questo stato, mentre Mazzolà venne da me. La
mia agitazione era tale, ch'io non l'udii entrare che dopo qualche
minuto. Mi trovò dunque desolato, piangendo e gridando replicatamente:–O Rosina! o Camilletta! O Camilletta! o Rosina!
che sarà di voi, poverine? che sarà di me?–Qual fu la mia
pena quando m'accorsi che Mazzolà era nella stanza! Mi copersi
la faccia, perché non vedesse né la mia confusione né il mio
rossore; ma egli proruppe in uno scroscio di riso, che, nel tempo
stesso in cui mi empieva di rabbia, mi recava in me stesso. Egli
era di già informato di quella mia doppia passione, che qualche
volta lo facea ridere e qualche volta strabiliare di maraviglia.
Gli narrai allora tutta la faccenda, ed egli altro non faceva che
ridere e gridar:–Tanto meglio, tanto meglio!–Quando mi
vide alquanto calmato:–Eccovi–mi disse–una lettera di
vostro padre, che s'acchiuse per suo ordine in una mia, perché
vi càpiti più sicura.–Era sigillata con cera negra: questo già
bastava per dirmi tutto. Mazzolà, che sapeva di che trattava,
pensò darmela in quell'istante, per distrarmi con una trista
novella da una situazione che gli sembrava molto più trista.
Il rimedio fu forse opportuno. Con mano tremante apersi quel
foglio, e trovai che portava la dolorosissima nuova della morte
del mio amato Girolamo. Sebbene sapessi ch'egli era ammalato
assai gravemente e che i medici disperavano affatto di sua
guarigione, il mio dolore fu nulladimeno eccessivo. Quell'adorabile giovine, tra l'altre sue ottime qualità, aveva quella di dar
al nostro vecchio e quasi impossente padre, che aveva una
famiglia numerosissima, la maggior parte de' suoi emolumenti,
ch'erano assai ragguardevoli. La sua morte doveva dunque esser
fatalissima al rimanente della famiglia, incapace per sé di guadagnarsi il pane e molto più di prestar al padre alcuna assistenza.</p>
<p>Questo pensiero accrebbe a dismisura la doglia mia: era
questa tanto intensa, tanto eccessiva, che mi toglieva perfino
il consolante sfogo del pianto. Tacqui per più d'un'ora, quantunque l'amico facesse tutti gli sforzi per farmi parlare. Allora,
<pb n="88"/>
cercando, diceva egli, la via di distrarmi dalla mia doppia afflizione, dopo molti argomenti consolatori:–Calmatevi un poco
–mi disse:–leggerovvi un'altra lettera, che probabilmente vi
farà ridere.–Spiegò allora un altro foglio, ch'era quella sera
stessa a lui capitato e che a lui scritto aveva un certo Viola,
amico suo, da Venezia, nel quale vi erano queste parole:
«Dicesi per Venezia che il Da-Ponte sia venuto a Dresda per
carpirvi il posto di poeta a codesta corte. Caro amico, guardatevene. Questi Da-Ponte son pericolosi, come voi bene sapete».</p>
<p>Di questi tre successivi colpi in un giorno solo, io non potrei veramente dire quale a me paresse il più grave.–Io non
sapeva, mio caro amico–soggiunsi immediatamente–che voi
sapeste tal cosa!–Mazzolà non m'intese; anzi, nel leggere
quella lettera, volgevami certi sguardi, pe' quali avrei giurato
ch'ei credesse quel che si dicea per Venezia. Mi parve altresì
che, non credendolo, non avrebbe dovuto mai legger a me quella
lettera, e che l'atto stesso di leggerla fosse una prova convincentissima del suo sospetto crudele, irragionevole, ingiusto e
indegno del tutto e di lui e di me. Io non gli risposi che con
un sorriso un po' sforzato, e seguitai a tacermi. Mi si affollarono
tuttavia mille e mille idee diverse al pensiero, e, dopo un rapido sguardo ch'io diedi a tutte le cose, nelle quali la mia
viva imaginazione parve presentarmi l'intero ritratto della mia
situazione in quel momento, mi parve che una voce imperiosa
dicessemi:–Bisogna partire da Dresda.–Presi immediatamente la penna e un pezzetto di carta, e scrissi queste parole:
<q rend="block" direct="unspecified">
<text><body>
<opener><salute>Veneratissimo padre Huber,</salute></opener>
<p>Bisogna che domani io lasci Dresda. La diligenza parte alle
dieci, io sarò a darle l'ultimo addio prima delle nove. Il suo
servitore ed amico</p>
<closer><signed><abbr>L.</abbr> Da-Ponte.</signed></closer>
</body></text></q></p>

<p>Mandai senza indugi quel bigliettino al padre Huber: erano
le dieci della sera, e cinque minuti dopo Mazzolà se ne andò.
La mattina, prima delle otto, andai a prendere un posto nella
<pb n="89"/>
diligenza, di Praga, indi dal padre Huber. Narrai per esteso
tutta la storia mia a quell'onestissimo personaggio; il quale, dopo
aver lodata la mia risoluzione e sparse delle lagrime meco, mi
pregò di tornar da lui mezz'ora prima che partisse la diligenza.
Tornai a casa e scrissi il seguente biglietto alla madre delle
due giovani.
<q rend="block" direct="unspecified">
<text><body>
<opener><salute>Madama, </salute></opener>
<p>A dieci ore e un quarto non sarò più in Dresda. Io non so trovare miglior rimedio al male che involontariamente ho fatto.
Ho amato, è vero, ma questa è la prima volta che la mia penna
lo dice: la mia bocca nol disse e nol dirà. Spero che il mio
core e quelle due terrene angiolette ne seguiranno l'esempio. Dio
dia a lei e alla sua famiglia tutte le possibili prosperità. Il suo
devotissimo servitore</p>
<closer><signed><abbr>L.</abbr> Da-Ponte. </signed></closer>
</body></text></q></p>
<p>Trentacinque minuti dopo le nove tornai dal padre Huber.
Trovai ch'aveva messo in un cestello del caffé, dello zucchero,
della cioccolata, con varie crostate fatte a posta pe' viaggiatori,
due cartocci di confetti e qualche bottiglia d'un liquore squisito.
Mi mise addosso di propria mano una buona pelliccia, sul capo
una berretta da viaggio, e volle a forza ch'io prendessi il suo
manicotto. V'era un borsellino secreto, chiuso con bottoncini
d'argento, che ordinommi di non aprire prima d'esser arrivato
alla prima posta. Ubbidii; e, quando l'apersi, vi trovai un
piccolo Boezio, <title><foreign lang="lat">De consolatione philosophiae</foreign></title>, e un Tomaso
da-Kempis, con una borsetta in cui v'erano dodici monete
d'oro del valore di cento fiorini. È facile imaginare la mia
sorpresa. Ne piansi di tenerezza e posso assicurar il mio lettore
di non aver mai provato nella gioia e nel riso quella dolcezza
e soavità che provai in quelle lagrime di gratitudine. Quando
partii da lui, mi abbracciò strettamente, e mi disse queste parole:–Andate, caro Da-Ponte: il core mi dice che tutto andrà
bene. La sua faccia, nel dirmi questo, parea brillar propriamente d'una luce celeste. E, a vero dire, per vari anni furon
quelle parole predizioni profetiche piuttosto che buoni augùri
<pb n="90"/>
Se non durarono sempre le mie felicità, è perché tregua non
hanno le umane permutazioni; e al momento, in cui scrivo
queste memorie, <note place="foot" anchored="yes"><p>
Cominciai a quest'epoca a scriver la storia della mia vita. Son giunto agli
ottanta, e dirò col Metastasio: «E la favola mia non è finita».</p></note>
vicino come sono al sessantesimo anno
della mia vita, mi convien confessare che, se non sono stato
sempre felice, non posso dire nemmeno di essere sempre stato
infelice, e aggiunger voglio a onor dell'umanità che, se ho trovato nel mondo de' Gallerini e de' Ganelloni, ho trovato ancora
degli Huber e de' Mathias! Permettimi generosissimo amico,
ch'io accóppi a quello d'un vero angelo il tuo da me riverito
e quasi adorato nome.</p>
<p>Quando suonaron le dieci, gli diedi l'ultimo addio, e corsi
da Mazzolà così impellicciato. Non gli lasciai dire una parola:
me gli gettai al collo, abbracciandolo teneramente, e non gli
dissi che queste parole:–Carissimo amico mio, grazie di tutto.
Io parto da Dresda in questo istante e vado a Vienna. Vi
prego scriverlo a' vostri amici di Venezia. Tra gli altri, al signor Viola dalle male corde.–Rimase attonito: credo che gli
dispiacesse molto. Lo riabbracciai e partii, ma non a ciglio
asciutto, da lui. Andai all'uffizio della diligenza. Appena arrivatovi, Mazzolà mi raggiunse, prese un foglietto e scrisse a
Salieri queste preziose parole:
<q rend="block" direct="unspecified">
<text><body>
<opener><salute>Amico Salieri,</salute></opener>
<p>Il mio dilettissimo Da-Ponte vi porterà questi pochi versi. Fate
per lui tutto quello che fareste per me. Il suo core ed i suoi talenti meritan tutto. Egli è, oltre a ciò, «<foreign lang="lat">pars animae dimidiumque
meae</foreign>». Il vostro</p>
<closer><signed>Mazzolà.</signed></closer></body></text>
</q></p>
<p>Salieri era a que' tempi uno de' più famosi compositori di
musica, carissimo all'imperatore, amico intimo di Mazzolà,
colto, dotto, sebbene maestro di cappella, ed amantissimo de'
<pb n="91"/>
letterati. Questa lettera, ch'io non mancai di portargli quando
arrivai a Vienna, produsse, col tempo, degli ottimi effetti per me,
e fu la prima origine del favore ottenuto da me presso Giuseppe
secondo. Non conoscendo i tedeschi, né parlando bene la loro
lingua, mi misi a praticare degl'italiani. Uno di questi era un
soggetto colto, idolatra del Metastasio e buon improvvisatore.
Parlògli di me e gli diede da leggere certi versi, che per suo
desiderio dedicato aveva e composto per nobilissimo signore
tedesco, cui egli trattava familiarmente. Mostrò quindi quel gran
poeta piacer di conoscermi. Si pensi quanto maggiore fu il mio
di conoscer lui! Gli fui presentato dal nuovo amico, ed egli
mi accolse con quella urbanità e quella grazia, ch'era propria
di lui e che caratterizza gli scritti suoi. Mi parlò sul fatto de'
versi che avea veduti, e non isdegnò di leggere egli medesimo
alla dotta assemblea, ch'ogni sera in sua casa soleva adunarsi,
tutti i seguenti, che erano il cominciamento di quel poemetto
e ch'io sempre ritenni e riterrò a mente, come un monumento prezioso:
<q rend="block" direct="unspecified">
<lg type="versi">
<head>FILEMONE E BAUCI</head>
<l>Era Bauci una ninfa, a cui non nacque</l>
<l>altra pari in bellezza a' tempi suoi;</l>
<l>al pastor Filemon piacque ella tanto,</l>
<l>quanto il bel pastorello a lei piacea.</l>
<l>Tacque da pria sul timidetto labbro</l>
<l>l'alterna fiamma, lungamente chiusa</l>
<l>ne' semplicetti petti: alfine, un varco</l>
<l>ritrovando negli occhi, ivi apparìo,</l>
<l>quanto celata più, tanto più bella.</l>
<l>Piacque a Imeneo quel foco, e ad essi il foco</l>
<l>piacque pur d'Imeneo, che in aureo nodo</l>
<l>distrinse i cor de' giovanetti amanti.</l>
<l>Ma non estinse mai Connubio o Tempo</l>
<l>di lor foco una dramma: ogni momento</l>
<l>il più dolce parea de' loro amori.</l>
<l>Un concorde voler, un genio stesso</l>
<l>animava i lor cori; ed in costanza</l>
<l><pb n="92"/>
sol variata di novelli affetti,</l>
<l>vivean gli avventurati amanti e sposi.</l>
<l>Passâr gli anni così, così solcate</l>
<l>lor fronti fúr dalla rugosa etade;</l>
<l>e l'ardor moderò, non già distrusse,</l>
<l>invecchiata amicizia.</l>
</lg></q></p>
<p>Qui si fermò il Metastasio, e invitommi a leggere il rimanente
di quella poesia. Qualche cortese espressione di lode, ch'uscì
da una bocca sì venerabile, fece parlare vantaggiosamente di
me per Vienna. Non ebbi però più la sorte di riveder quel
grand'uomo, che riteneva, sebben vecchissimo, tutta la freschezza
ed il brio della gioventù e tutto il primitivo vigore del vivace
e gagliardo ingegno, alla cui dotta scuola e conversazione avrei
potuto moltissimo profittare. Egli morì, pochi giorni dopo, di
dolore, per quel che un suo amico intrinseco raccontommi.
Eccone la ragione, che il mio lettore udrà con piacere, come
cosa non a tutti nota e appartenente a un uomo sì celebre in
tutte le parti del colto universo.</p>
<p>Alla morte di Maria Teresa, principessa che, per debolezza
forse di core, aveva quasi rovinato l'erario a forza di accordare pensioni, <note place="foot" anchored="yes">
<p>La famiglia Edling di Gorizia era composta di sette individui, uno de'quali
era il vescovo di quella città. Avendo questi ottenuto dalla compiacentissima imperadrice una pensione per padre, madre, fratello e sorelle e tutta la servitù, ritrovandosi un giorno colla sovrana, narrandole certe faccende religiose, che a quella
principessa piacevano, domandògli con gran premura se potesse fare qualche cosa per
lui e per li suoi.–Vostra Maestà–rispose il santo prelato–ci ha tutti beneficati.
Non rimangono, più che i due vecchi cavalli del mio padre, due buone bestie che
l'hanno servito trentatré anni, e che converragli vender, non avendo egli i modi
da mantenerle senza servirsene.–Pria d'uscir dalla camera, il santo vescovo ebbe
una pensione di <num>300</num> fiorini l'anno dalla regina «per le buone bestie di suo signor
padre»!</p></note>
Giuseppe ordinò, al suo avvenimento al trono,
che tutte le pensioni d'un certo genere, dalla regina madre accordate, dovessero discadere, riserbandosi il diritto di rinnovarle egli stesso a chi ne credea meritevole. Il Metastasio, udendo
simil decreto, ne risentì tal rammarico, pel torto ch'ei credeva
fatto al suo merito ed ai suoi lunghi servigi, che in pochi
<pb n="93"/>
giorni cessò di vivere. Appena emanato il decreto, l'imperadore scritto aveva un biglietto graziosissimo al cesareo poeta,
che dalla legge generale escludevalo e con un elogio affettuosissimo tutte le sue pensioni riconfermavagli; ma questa medicina
fu troppo tarda al colpo mortale, che ferito avea l'animo di
quel buon vecchio. Lodato sia il cielo! io non morrò mai pel
dolore di perdere le mie pensioni. Invidia, gelosia di mestiere,
travaglio ed ingratitudine son le quattro divinità da cui quasi
sempre fui pensionato; e, quando uno perde le loro pensioni,
non v'è periglio che mora! </p>
<p>Seguitai per qualche tempo a vivere ozioso. La più gran
parte del danaro da me portato da Dresda se n'era ito, ed io
non poteva dimenticare l'ulive nere e l'acqua di Brenta, con cui
più di quaranta giorni aveva fatto una seconda quadragesima
in Padova. Cominciai allora a pensare all'economia. Invece di
seguitar a tenere un alloggio in città, che mi costava assai
caro, presi una cameretta nella casa d'un sarto nel sobborgo
di Vidden. Per mia buona sorte feci in quel tempo la conoscenza di un giovane colto, erudito e della italiana letteratura
amantissimo, che, sebbene non ricco, era però tanto generoso
da somministrami in modo assai nobile quanto bastommi a
non sentir i bisogni per molti mesi.</p>
<p>Udii dire frattanto accidentalmente che l'imperatore volea
riaprire un teatro italiano in quella città. Risovvenendomi allora
del suggerimento di Mazzolà, mi passò per la mente il pensiero
di diventar poeta di Cesare. Io aveva nudrito sempre in me
stesso un sentimento di affettuosa venerazione per quel sovrano,
di cui aveva udito narrare infiniti tratti di umanità, di grandezza
e di beneficenza. Questo sentimento accresceva il coraggio mio
e avvalorava, le mie speranze. Andai da Salieri, a cui dato
aveva al mio arrivo la lettera di Mazzolà; ed egli non m'allettò
solamente a domandar quel posto, ma offersemi di parlar per
me egli medesimo al direttore degli spettacoli ed al sovrano
medesimo, da cui singolarmente era amato. Maneggiò sì bene
la cosa, che andai da Cesare la prima volta, non per domandar
grazie, ma per ringraziare. Io non aveva parlato prima d'allora
<pb n="94"/>
ad alcun monarca. Quantunque ognun mi dicesse che Giuseppe
era il principe più umano ed affabile del mondo, pur non potei
comparirgli innanzi senza sommo ribrezzo e timidità. Ma l'aria
ridente della sua faccia, il suono soave della sua voce, e sopra
tutto la semplicità estrema de' suoi modi e del suo vestire, che
nulla avea di quello che imaginavami d'un re, mi rianimaron
non solo, ma mi lasciarono appena spazio d'accorgermi ch'era
davanti ad un imperadore. Aveva inteso dire ch'ei giudicava
spessissimo gli uomini dalla loro fisonomia: parve che la mia
non gli dispiacesse, tal fu la grazia con cui mi accolse e la
benignità con cui accordommi la prima udienza. Come era
vago di saper tutto, così mi fece molte domande relativamente
alla mia patria, a' miei studi, alle ragioni che mi avevano condotto in Vienna. Risposi a tutto assai brevemente, del che pure
sembrommi soddisfattissimo. Mi domandò per ultimo quanti
drammi aveva composti, al che soggiunsi francamente:–Sire,
nessuno.–-Bene, bene!–replicò sorridendo–avrem una
musa vergine. </p>
<p>È facile pensare come io son partito da quel regnante: il
mio core era pieno di mille grati sentimenti di gioia, di riverenza, d'ammirazione. Fu quello senza alcun dubbio il più dolce
e delizioso momento della mia vita. Crebbe di molto la mia
consolazione, quando Salieri mi disse, dopo aver parlato all'imperatore, ch'io aveva avuta la sorte di piacergli. Questo solo
mi diede forza da soffrir tutto nella mia non breve teatrale carriera in Vienna; questo mi fu di maggior aiuto di tutti i precetti,
di tutte le regole d'Aristotile, da me lette poco e meno studiate;
questo fu l'anima del mio estro, la guida della mia penna in
una gran quantità di drammi da me composti pel suo teatro;
questo alla fine mi fece uscir vittorioso da un feroce conflitto
in me mosso, fin dal cominciamento della mia promozione, da
una masnada implacabile di criticucci, di pedantucci, di scioli,
di semiletterati, di poetastri, e, dopo questi, da uno dei più
celebri e famosi poeti del nostro secolo, che mi fece l'altissimo
onore di invidiarmi non solo, ma di insidiarmi per mille turpi
maniere quel posto, come nel corso vedremo di questa storia.<pb n="95"/></p>
<p>Arrivò, pochi giorni dopo, in Vienna la compagnia de'cantanti, da quel sovrano chiamata da tutte le parti dell'Italia.
Era veramente nobilissima. Mi accinsi sul fatto a comporre un
dramma. Cercai tutti quelli ch'erano già stati scritti e rappresentati in quella città, per formarmi un'idea di tal genere di composizione e per imparar qualche cosa, s'era possibile. Un certo
Varese, che si faceva, come tanti altri, chiamar poeta, forse
perché aveva anche egli composto un dramma buffo, anzi
buffone, alcun tempo prima, n'aveva la maravigliosa raccolta
di circa trecento. Andai a trovarlo e lo pregai di prestarmene
alcun volume. Rise della mia domanda e mi rispose così:
–Questa collezione, o signore, vale un tesoro. Io solo posso
vantarmi d'averla nel mondo tutto. Non potreste credere quanto
danaro e quanti disturbi mi costa. Un giorno si porrà a paraggio colla famosa collana. No, no; non isperate ch'io lasci
uscirne un volume solo da queste stanze. Son gioielli, signore,
son tesoretti! tutto quello c'ho al mondo non vale un volume
di questi. Vorrei piuttosto farmi tagliar un orecchio, farmi cavar
tutti i denti–e, benché vecchio, n'aveva molti–che perderne
un solo.–Tutto ciò che potei ottenere fu di leggerne alcuni
in sua presenza. Ei mi teneva sempre gli occhi alle mani, per
timore, cred'io, ch'io ne mettessi qualcuno in tasca. Ebbi la
pazienza e il coraggio di scorrer coll'occhio diciotto o venti di
que' suoi gioielli. Povera Italia, che roba! Non intreccio, non
caratteri, non interesse, non sceneggiatura, non grazia di lingua
o di stile, e, comecché fossero fatti per far ridere, pure ciascuno
creduto avrebbe che assai più propri fossero per far piangere.
Non v'era un verso, in quei miserabili pasticci, che chiudesse
un vezzo, una bizzarria, un motto grazioso, che eccitasse per
qualunque modo la voglia di ridere. Erano tanti ammassi di
concetti insipidi, di sciocchezze, di buffonerie. Questi erano i
gioielli del signor Varese e i drammi buffi d'Italia! Sperava
che dovesse esser facil cosa il comporne de' migliori. Credeva almeno che qua e là trovato si sarebbe ne' miei qualche
tratto piacevole, qualche frizzo, qualche motto; che la lingua
non sarebbe stata né barbara né sconcia; che s'avrebbe potuto
<pb n="96"/>
leggere senza disgusto le ariette; e che, trovando un argomento
giocondo, capace di interessanti caratteri e fertile d'accidenti,
non avrei potuto, nemmen volendo, comporre un dramma
così cattivo come quelli erano che letti aveva. Conobbi però
per esperienza che molto più di questo esigesi per comporre
un dramma che piaccia, e sopra tutto che piaccia rappresentandosi sulla scena.</p>
<p>Come questa prima mia produzione si dovea porre in musica dal Salieri, ch'era, a dir vero, soggetto coltissimo e intelligente, così proposi a lui vari piani, vari soggetti, lasciandogliene poscia la scelta. Gli piacque, sgraziatamente, quello che
forse era men suscettibile di grazia e d'interesse teatrale. Fu
questo <title>Il ricco d'un giorno</title>. Mi misi coraggiosamente al lavoro;
ma ben presto m'accorsi quanto più difficile in ogni impresa
sia l'eseguir che l'imaginare. Le difficoltà, che incontrai, furono
infinite. L'argomento non mi somministrava la quantità de'
caratteri e la varietà degli incidenti necessari ad empiere con
interesse un piano che durasse circa due ore; i dialoghi mi
riuscivano secchi, l'arie sforzate, i sentimenti triviali, l'azione
languida, le scene fredde; mi pareva infine di non saper più
né scrivere, né verseggiare, né colorire e d'aver preso a trattare
la clava d'Ercole con man di fanciullo. Terminai alfin, bene o
male, quasi tutto il primo atto. Non mi mancava più che il
finale. Questo finale, che deve essere per altro intimamente
connesso col rimanente dell'opera, è una spezie di commediola
o di picciol dramma da sé, e richiede un novello intreccio ed
un interesse straordinario. In questo principalmente deve brillare
il genio del mastro di cappella, la forza de' cantanti, il più
grande effetto del dramma. Il recitativo n'è escluso, si canta
tutto, e trovar vi si deve ogni genere di canto: l'adagio, l'allegro, l'andante, l'amabile, l'armonioso, lo strepitoso, l'arcistrepitoso, lo strepitosissimo, con cui quasi sempre il suddetto
finale si chiude; il che in voce musico-tecnica si chiama la
«chiusa» oppure la «stretta», non so se perché in quella la forza
del dramma si stringe, o perché dà generalmente non una
stretta ma cento al povero cerebro del poeta che deve scrivere
<pb n="97"/>
le parole. In questo finale devono per teatrale domma comparir
in scena tutti i cantanti, se fosser trecento, a uno, a due, a
tre, a sei, a dieci, a sessanta, per cantarvi de' soli, de' duetti,
de' terzetti, de' sestetti, de' sessantetti; e, se l'intreccio del
dramma nol permette, bisogna che il poeta trovi la strada di
farselo permettere, a dispetto del criterio, della ragione e di
tutti gli Aristotili della terra; e, se trovasi poi che va male,
tanto peggio per lui.</p>
<p>Dopo questa pittura, non sarà difficile imaginare qual fu l'imbarazzo in cui mi trovai nel comporre il mio primo finale. Fui
dieci volte al procinto di bruciare quel che aveva fatto e di
andare a chiedere il mio congedo. Alfine, a forza di mordermi
l'ugne, di stralunare gli occhi, di grattarmi il capo e d'invocar l'aiuto di Lucina e di tutti i santi e le levatrici di Pindo,
terminai non solo il primo finale, ma tutta l'opera. La chiusi
allora nel mio armadio e non la cavai che quindici giorni dopo,
per leggerla tutta a mente serena. Mi parve più fredda e più
cattiva che mai. Bisognava però darla al Salieri, che n'aveva
già messo in musica alcune scene e che mi domandava ogni
dì il rimanente. Andai da lui coll'orecchie basse e gli misi in
mano il libretto senza parlare. Lo lesse egli in presenza mia
e mi disse queste parole:–È bene scritto, ma bisogna vederlo
in scena. Vi sono dell'arie e delle scene assai buone e che
molto mi piacciono: avrò, per altro, bisogno che mi facciate
alcuni piccoli cambiamenti, piuttosto per l'effetto musicale che
per altra causa.–Partii da lui contento come un paladino, e,
come si crede volentieri quello che si desidera, così cominciava
a sperare che quel dramma non fosse tanto cattivo quant'io
l'avea pria giudicato. In che consistevan però questi piccoli
cambiamenti? In mutilare o allungare la più gran parte delle
scene; in introdurvi de' nuovi duetti, terzetti, quartetti, <abbr>ecc.</abbr>; in
cangiar i metri a metà dell'arie; in framischiarvi i cori (che si
dovean cantar da tedeschi!); in togliervi quasi tutti i recitativi
e conseguentemente tutto l'intreccio e l'interesse dell'opera, se
alcun ve n'era: di maniera che, quando il dramma andò in scena,
non credo che rimanesser cento versi del primo mio originale.<pb n="98"/></p>
<p>Era già terminata dal compositore la musica e si doveva in
poco tempo rappresentare, quando arrivò a Vienna il celeberrimo
abate Casti, poeta del più alto grido in Europa, famoso singolarmente per le sue novelle galanti, tanto pregiabili per la poesia
quanto scandalose ed empie per la morale. Udita la morte di
Maria Teresa, che nol vedeva volentieri in Vienna, indi quella
del Metastasio, pensò che, parte per merito e parte per protezione de' suoi potentissimi amici e sopra tutto del conte di
Rosemberg, che amava molto, benché vecchissimo,
<q rend="block" direct="unspecified">
<lg type="versi">
<l>l'arpa profana del cantor lascivo,</l>
<l>che sentir gli facea ch'era ancor vivo,</l>
</lg></q></p>
<p rend="noindent">potrebbe forse ottenere il posto del defunto poeta cesareo. Arrivò nel medesimo tempo a Vienna il celebre Paisiello, compositore di musica assai caro all'imperadore e particolarmente
stimato da' viennesi; sicché, parendogli di dover riuscire e sicuro che, riuscendo, il suo colpo era fatto, propose di scriver
un dramma. Si mise dunque a dormire <title>Il ricco d'un giorno</title>
e non si parlò più che di Casti. S'imagini l'aspettazione de'
cantanti, del conte di Rosemberg, de' non casti amici di Casti,
di tutta infine la città, dove suonava sì altamente il suo castissimo
nome. Come toccava a me sopraintendere all'edizione di tutti
i drammi, che in quel teatro rappresentavansi, così fui quasi
il primo ad aver in mano il <title>Re Teodoro</title>, che tal era il titolo della
sua opera. Non ebbi pazienza d'andar a casa per leggerla.
Entrai in una bottega di caffé, e la lessi due volte dal principio alla fine. Non vi mancava purità di lingua, non vaghezza
di stile, non grazia e armonia di verso, non sali, non eleganza,
non brio; le arie erano bellissime, i pezzi concertati deliziosi,
i finali molto poetici: eppure il dramma non era né caldo, né
interessante, né comico, né teatrale. L'azione era languida, i
caratteri insipidi, la catastrofe inverisimile e quasi tragica. Le
parti insomma erano ottime, ma il tutto era un mostro. Mi
parve di veder un gioielliere, che guasta l'effetto di molte pietre
preziose per non saper bene legarle e disporle con ordine e
simetria. Mi confortai dunque pe' difetti del <title>Ricco d'un giorno</title>,
<pb n="99"/>
ch'io chiarissimamente vedeva, come vedeva quelli del <title>Re Teodoro</title>. Conobbi allora che non bastava essere gran poeta (giacché
in verità tale era Casti) per comporre un buon dramma; ma
necessarissima cosa essere acquistar molte cognizioni, saper
conoscere gli attori, saper bene vestirli, osservar sulla scena
gli altrui falli ed i propri e, dopo due o tremila fischiate, saper
correggerli; le quali cose, quantunque utilissime, nulladimeno
assai difficili sono ad eseguirsi, impedendolo ora il bisogno, ora
l'avarizia ed or l'amor proprio. Non osai tuttavia dire ad alcuno
il pensiero mio, certissimo essendo che, se fatto l'avessi, m'avrebbero lapidato o messo come farnetico a' pazzarelli. Casti era
più infallibile a Vienna che il papa a Roma. Lasciai dunque
che il tempo, giudice delle cose, ne decidesse.
Non andò guari che l'opera si rappresentò e che sopra ogni
credere piacque. Poteva essere diversamente? I cantanti erano
tutti eccellentissimi, la decorazione era superba, gli abiti magnifici, la musica da paradiso; e il signor poeta, con un sorriso
d'approvazione, riceveva gli applausi de' cantanti, del pittore,
del sarto e del maestro di cappella, come tutti suoi. Ma, mentre
<q rend="block" direct="unspecified">
<lg type="versi">
<l>la casti-rosembergica famiglia</l>
</lg></q></p>
<p rend="noindent">gridava altamente:–Oh che bel libro! oh che bel libro! soggiungevano i pochi imparziali, e il giusto Giuseppe alla loro
testa:–Oh che bella musica! oh che bella musica!–A ogni
modo però l'effetto maraviglioso del tutto insieme spaventò per
tal modo Salieri, che non osò più per quell'anno proporre <title>Il
ricco d'un giorno</title> alla direzione.</p>
<p>Andò Salieri alcun tempo dopo a Parigi, per metter in musica
<title>Le danaidi</title>, ed io, considerate le circostanze, ebbi piacer della
dilazione. Ebbi tempo così di riflettere sulle cose e di studiar
il teatro. Scopersi ad un tempo stesso le occulte trame del mio
potente rivale, e mi parve alfine che avrei potuto scrivere un
libretto senza i difetti del primo. Tornò Salieri da Francia, e
si dovette subito rappresentare il mio dramma. La parte principale di quest'opera addossata era alla Storace, ch'era nel suo
fiore e tutta la delizia di Vienna. Questa cantante era allora
<pb n="100"/>
inferma, onde convenne servirsi d'un'altra donna, che tanto era
fatta per quella parte quanto saria una colomba per far quella
d'un'aquila. L'opera diede un gran crollo. Ma questo era poco.
Io aveva dato da copiare il libretto a certo Chiavarina, giovane
di qualche talento ma sommamente povero, e con core di padre
beneficatolo. Egli era legato in amicizia con certo Brunati, che
aspirava, come tanti pigmei di Parnasso, al poetato di quel
teatro. Questo Chiavarina gli diede da leggere <title>Il ricco d'un
giorno</title>, e costui avvisò di farne una critica e di pubblicarla la
sera della rappresentazione. Infatti la scrisse; e, credendo piacergli, la portò al signor Casti, perché gli ottenesse la permissione di pubblicarla in teatro. Il signor Casti l'ottenne assai
facilmente; corresse diversi errori della ammirata rapsodia; mise
le gambe a moltissimi versi che n'aveano o meno o più del
bisogno; vi aggiunse qualche verso, qualche frizzo spiritoso;
e Chiavarina, vestito d'un abito ch'io pochi dì prima aveva
caritatevolmente comperato per coprirgli le ignude membra,
fu quello che vendette in teatro quella nobilissima produzione,
per piacere al signor abate Casti ed al protettore! Desidero
che questa storia, quantunque frivola, non sia dalla memoria
de'miei leggitori sbandita. E comincino da questo momento a
vedere quai furono sempre le disposizioni dell'animo mio, quale
la gratitudine con cui mi pagarono i miei medesimi compatriotti,
quale infine la guerra che ebbi a sostenere per molti anni. Non
dirò già che <title>Il ricco d'un giorno</title> avrebbe avuto un assai migliore successo, se anche, invece della satira del poetastro Brunati (vedremo in breve se tale era), Casti medesimo v'avesse
fatto un elogio. Il libro era positivamente cattivo, e non molto
migliore la musica: ché Salieri, tornato da Parigi coll'orecchio
pieno di Gluck, di Lais, di <title>Danaidi</title> e di stridi da spiritati,
scrisse una musica interamente francese, e le belle melodie e
popolari, onde soleva essere fertilissimo, sepolte le aveva nella
Senna. Ma, per intendere tutta la malizia de' miei persecutori,
basterà dire che, sebbene concorressero tante cose alla sua caduta, pur si voleva far credere che fosse mia sola la colpa; e,
mentre ne' drammi buffi generalmente non si contano le parole
<pb n="101"/>
che come la cornice d'un bel quadro che sostiene la tela, in
questa occasione si pretese che le parole fossero tanto importanti, che da quelle sole dovesse dipendere tutto il buon effetto
del dramma. E non eran solo i partigiani di Casti, i miei propri
nemici e tutti quelli che aspiravano al poetato de' teatri imperiali che gridavano <foreign lang="lat">plagas</foreign> <foreign lang="lat">contra me</foreign>, ma i cantanti medesimi,
ed alla testa loro il Salieri, dicevano cose da far paura. Non
sapevano, dicevan essi, come avevan potuto recitar quelle parolacce o come il maestro aveva potuto metterle in musica; e
quest'ultimo, d'altronde uom saggio e non ignorante, fe' giuramento solenne di lasciarsi piuttosto tagliar le dita che metter
più in musica un verso mio. E che facea il signor Casti? Faceami la guerra in un altro modo. Era il solo che impugnava
la spada a difesa mia. Ma le sue lodi eran mille volte peggiori
dell'altrui biasimo.
<q rend="block" direct="unspecified">
<lg type="versi">
<l><foreign lang="lat">Pessimum inimicorum genus laudantes</foreign>.</l>
</lg></q></p>
<p>–Il Da-Ponte–diceva egli–non sa fare un dramma: questo che fa? Non può egli esser un uomo di merito senza saper
fare un dramma? Non si può negare ch'egli non abbia molto talento, molto buon gusto e moltissime cognizioni.–Tutto quello
che gli premeva era che si credesse ch'io non sapessi comporre
de'drammi; e, lodando il mio talento, il mio buon gusto e
le mie cognizioni, acquistava il diritto d'esser creduto verace
in quello ancora che non lodava.
Uno stile tutto diverso teneano meco frattanto gli altri rivali.
Ogni giorno usciva una critica, una satira, un libello contro
me o i versi miei. Certo Nunziato Porta, un poeta cioè sul
far di Brunati o peggiore, scrisse una poesia che terminava
con questi due elegantissimi versi:
<q rend="block" direct="unspecified">
<lg type="versi">
<l>Asino tu nascesti ed asino morrai:</l>
<l>per ora dissi poco, col tempo dirò assai.</l>
</lg></q></p>
<p>Ma io contava tutti costoro come sel meritavano. È vero
che scrissi anch'io qualche poesia, in quella occasione, alquanto
pungente e satirica, ma l'ho fatto piuttosto per diporto e per
<pb n="102"/>
bizzarria che per sentimento di collera o di dispetto. Offrirò tra
tutte queste a' lettori miei alcune ottave, che mandai al nobilomo
Pietro Zaguri, che comincian così:
<q rend="block" direct="unspecified">
<lg type="versi">
<l> Ho presa dieci volte in man la penna;</l>
</lg></q></p>
<p rend="noindent">e forse ancora certi sonetti tronchi, che scrissi contro Chiovini,
da me, per somiglianza del volto col deretano, chiamato Chiappino, e che, non essendo drammi, il signor abate Casti medesimo
mi fece l'onor di lodare e di paragonarli a quelli della <title>Giuleide</title>,
scritta da lui. Si troveranno, coll'altre poesie, nel terzo tomo
della mia <title>Vita</title>.</p>
<p>Non era dunque che Casti quello ch'io doveva temere, pel
suo vero merito e più ancora pei suoi finissimi artifizi e pel
suo onnipossente protettore. Da questi però io aveva l'imperadore che difendevami, e, quanto più essi mostravansi animati
a umiliarmi, tanto più esso armavasi a mio favore ed al mio
risorgimento.–Questo giovane–diss'egli un giorno al ministro veneto Andrea Dolfin, che pur proteggevami–ha troppo
talento per non dar gelosia a Casti. Ma io lo sosterrò. Ieri il
conte di Rosemberg mi disse, dopo la recita del <title>Ricco d'un
giorno</title>:–Avremo bisogno d'un altro poeta.–Casti era nella
loggia con lui, quand'egli mel disse. Sperava forse ch'io gli
dicessi:–Pigliate Casti.–Ma io invece gli risposi:–Voglio
prima vedere un'altra opera del Da-Ponte.–</p>
<p>Il cattivo effetto della prima mia produzione m'aveva tolto
il coraggio d'andar da lui: una volta, incontrandolo accidentalmente in un suo passeggio mattutinale, mi fermò e mi disse
con un guardo cortese:–Sapete, Da-Ponte, che la vostra opera
non è poi sì cattiva come ci voglion far credere? Bisogna far
coraggio e darcene un'altra.-</p>
<p>Capitarono frattanto a Vienna lo Storace e Martini, due giovani compositori che aspiravano a scrivere un'opera pel teatro
italiano. Il primo aveva la sorella per lui, virtuosa di merito
favorita dal sovrano stesso; e l'altro l'ambasciatrice di Spagna,
con cui legato parea d'amicizia strettissima l'imperatore. Dopo
vari raggiri ed anderivieni segreti de' cantanti e del casto
<pb n="103"/>
abate, tentossi un gran colpo. Si pensò di far sì che, a dispetto
del volere sovrano, io fossi escluso dal mio uffizio: si propose
perciò di far comporre il libretto per lo Storace (e Casti era
alla testa della congiura) da quello stesso Brunati, che composto
avea la satira contra me; e, quanto a Martini, cui tuttodì empievan l'orecchie della mia prima caduta, credevano o che non
avrebbe mai osato arrischiar il suo credito co' miei versi, o io
non avrei arrischiato i miei versi colla sua musica; e, per meglio
ottenere il loro intento, a lui dicevano male de' miei drammi,
a me della sua scienza.–Egli era un buon compositore pel
ballo–dicevan essi;–ma, quanto alla musica vocale, Dio ce ne
guardi!–Il mio reale protettore tagliò ben presto tal nodo. Fece
dire a Martini per la medesima ambasciatrice di domandare a
me le parole d'un dramma, e a me disse egli stesso:–Perché
non fate un'opera per quello spagnuolo? Io credo che piacerà.–</p>
<p>Fu interrotto a quest'epoca ogni mio studio da una strana e
crudele avventura, che merita aver un loco tra i casi più straordinari della mia vita. Un vile italiano, non essendo né bello,
né amabile, né giovine, né ricco, s'era perdutamente innamorato di bellissima giovinetta, nella cui casa io abitava: ella però
non solamente non amava lui, ma in odio e disprezzo l'avea,
quanto mai da giovine donna possasi avere l'uom più deforme.
Infastidendola un giorno costui per saper la cagione di questo
suo odio:–Prima–gli rispose ella–perché siete più brutto
del diavolo, e poi perché son innamorata del Da-Ponte;–e,
per più dargli martello, cominciò a fargli un elogio di me,
come se fossi stato un vero Adoncino. Io non aveva parlato
sei volte in tutta la vita mia con questa fanciulla, né ho avuto
mai ragione di credere ch'ella amasse me, perché sapeva ch'io
amava altra donna, che nella medesima casa abitava. Lo fece
forse per levarsi la noia di dosso o per punirlo d'aver avuto
il coraggio di dirle ch'era innamorato di lei. La conseguenza
di questo scherzo però mi fu fatalissima. Fu la cagione di farmi
perdere tutti i denti all'età di trentaquattr'anni, di farmi passar
un anno di vita interamente infelice e quasi quasi di togliermi
l'esistenza.<pb n="104"/></p>
<p>Credendo ch'io solo fossi la vera causa del suo non essere
amato, ne ingelosì bestialmente e concepì un odio implacabile
contra me e un vivo desiderio di vendicarsene. Incontrandomi
a caso un giorno in una bottega di caffé e sembrandogli che
io fossi alquanto pensieroso, me ne chiese con simulato rincrescimento il motivo. Sapendo da un canto ch'egli esercitava la
chirurgia, e non sapendo dall'altro la storia de' suoi amori e
la sua avversione gelosa per me, non ebbi difficoltà di dirgli
che era dolente per la necessità, in cui sarei, di farmi tagliare
un'escrescenza carnosa in una gengiva, cagionata dall'estrazione
d'un dente, escrescenza che di giorno in giorno maravigliosamente ingrossavasi.–E chi–diss'egli–consigliovvi di fare
un taglio ?–Il signor Brambilla–risposi (era questi il primo
chirurgo dell'imperadore).–Male, male, malissimo–ripigliò
colui.–Se voi mi date uno zecchino, io fo sparir l'escrescenza
senza incisione.–Gli diedi il danaro chiestomi, ed ei partì.
Ritornò in pochi minuti, e mi die' una bottiglietta d'un liquore
tanto possente, che in meno di sei giorni quell'escrescenza se
n'era quasi ita. M'aveva ordinato egli di ammollare un pezzetto
di tela in una piccola quantità di quel liquore, indi porre la
tela sull'escrescenza, prendendo ben cura di non inghiottirne
alcuna quantità considerabile. Una donna, che avea la cura
della mia guardaroba, entrò a caso nella mia camera, mentre
stava facendo per la settima volta questa operazione, e, in
un'occhiata sola vedendo me porre in bocca la tela di già
ammollata, mise un grido spaventevole e altro non disse:
–Santo Dio, acquaforte!–Mi strappò la bottiglia e la tela
di mano; le riesaminò, mise il medesimo grido, e ripeté:
–Acquaforte! acquaforte!–Ella avea l'uso d'adoperarne
nel lavare le mie calzette di seta, e così conobbe che cosa
era. È facile pensare com'io rimasi. Mi fece lavar la bocca
con acqua e aceto, con latte e non so con quante altre cose;
ma il male era già fatto. In otto giorni mi caddero otto denti
di bocca, e, dall'inghiottire che feci alcune particelle di quel
possente veleno, perdei talmente ogni appetenza al cibo, che
per un anno intero pareva a tutti un miracolo, ch'io potessi
<pb n="105"/>
vivere col poco nutrimento ch'io prendeva. Se divenni furente
sel pensino quelli che sanno che sia esser privo di queste molle
della digestione, del gusto e della vita. Corsi per le vie di
Vienna a guisa d'un forsennato per più di quindici giorni,
nel giro de' quali altri otto denti m'uscirono dalle gengive,
come fossero stati di cera. Ei seppe del mio furore e si salvò
colla fuga. Nol vidi più per otto anni; al fin de' quali andato
io a Gorizia col signor Giovanni Grahl e sua figlia, ch'io allor
corteggiava, arrivando sul Traunico, nel discendere dalla carrozza, vidi una ciurma di gente correre in qualche distanza,
come mossa da curiosità di veder qualche cosa di strano. Vi
corsi anch'io, e vidi un uomo grosso e grasso a terra, caduto
boccone, tutto lordo del proprio sangue, disfigurato, guasto e
dirotto tutta la faccia, e vicino a lui quattro grossi denti in terra,
che pareano allora allora usciti dalla sua bocca. Varie persone
l'aiutarono ad alzarsi, e non senza difficoltà il riconobbi per quel
Doriguti stesso (tal era il nome di quel villano) che otto anni
prima mi aveva fatto perdere i miei.</p>
<p>Dopo questa tribulazione, vedendo che più non vi era rimedio
pe' denti, cercai di trovarne uno per l'appetito; e in verità
non fu che due anni dopo che il riacquistai. Ripresi allora
i miei studi e li consecrai intieramente a Martini. Scelsi <title>Il
burbero di buon core</title> pel soggetto del nostro dramma, e mi
misi al lavoro. Appena si seppe la cosa, che il signor Casti,
ostinato parimenti nel disegno d'ottenere il posto di poeta cesareo che in quello di perseguitar me, che credeva esserne il
solo ostacolo, disse ad alta voce e pubblicamente che quello
non era soggetto da opera buffa e che non farebbe ridere.
Ebbe fino l'audacia di dirlo a Cesare, che poi a me lo ridisse
con queste parole:–Da-Ponte, il vostro amico Casti pretende
che il <title>Burbero</title> non farà ridere.–Maestà–rispos'io,–ci
vorrà pazienza, meglio per me se lo farà piangere.–Giuseppe,
che ne intese il senso:–Lo spero–soggiunse. Di fatti l'opera
andò in scena e fu dal principio al fine applaudita. Si osservò
che molti spettatori, e tra gli altri lo imperadore, applaudivan
qualchevolta a' soli recitativi. Incontrommi egli all'uscir del
<pb n="106"/>
teatro, mi si accostò e mi disse a mezza voce:–Abbiamo vinto.–Queste due parole valevano per me cento volumi d'elogi.</p>
<p>Andai la mattina a trovare il conte. Egli stava a crocchio
col caro abate. La serietà, con cui entrambi mi ricevettero,
mi spaventò.–Che comanda il signor poeta?–Vengo a ricevere la mia sentenza dal signor direttore degli spettacoli.–Il
signor poeta l'ha già ricevuta dal nostro dolcissimo pubblico,
non so quanto giusta!–E qui sorrisero amaramente il protettore
e il protetto, e gentilissimamente mi piantarono. Non fui sorpreso
di questo, ma risolsi sul fatto di congedarmi.–Questi due nemici–io diceva–son troppo potenti, e il favore sovrano non
basterà a salvarmi dalle loro insidie. È meglio congedarsi ch'essere congedato. Corsi, con tal pensiero, alla reggia. Appena
entrai nel gabinetto del principe, che con giubilo maraviglioso
mi disse:–Bravo, Da-Ponte! mi piace e la musica e le parole.
–Sacra Maestà–soggiunsi io modestamente,–il signor direttore par d'altro avviso.–Non è il signor direttore, è Casti
che parla–ripigliò Cesare.–Ma questo è il vostro trionfo.
L'avete fatto piangere. Andate a casa: fatevi coraggio, e dateci
una seconda opera con musica di Martini. Bisogna batter il
ferro finch'è caldo.–L'imperadore disse le stesse cose a
Rosemberg, il quale ebbe poscia la sciocchezza di ridirmele.</p>
<p>Ma nemmen questo bastò a far perdere a' due cortigiani scaltrissimi la speranza di guadagnarla. Casti nulladimeno si trovò alquanto imbarazzato, e non ebbe coraggio di dir male apertamente
d'un dramma che tutti lodavano. Prese una via di mezzo. Lodò,
ma v'aggiunse tanti «ma», che la lode stessa finiva in biasimo.
–Ma, in fondo–diceva egli,–non è che una traduzione... Bisogna vedere com'andrà la faccenda in un'opera originale... Ma è
peccato ch'egli negliga tanto la lingua . «Taglia», per esempio,
non vuol dire statura,–nella qual significazione io avea adoperata quella parola. Mi trovai accidentalmente dietro alle sue
spalle, quand'egli, in tuon derisorio, e più nel naso che nella
strozza disugolata, si gorgogliava questo verso a un cantante:
<q rend="block" direct="unspecified">
<lg type="versi">
<l> La taglia è come questa.<pb n="107"/></l>
</lg></q></p>
<p>Passai allora dalle sue spalle al suo volto, e in suono anch'io
di strozza disugolata e nasale gli ripetei questo verso del Berni:

</p>
<lg type="versi">
<l>Gigante non fu mai di maggior taglia.</l>
<l/>
</lg>
<p rend="noindent">Guardommi, arrossì, ma ebbe la onestà di dire:–Per Dio, ha
ragione!–Signor abate–gli dissi io allora,–chi non può
criticar in un dramma che qualche parola, ne fa un grandissimo
elogio. Io non ho mai criticato i gallicismi del <title>Teodoro</title>.–<note place="foot" anchored="yes"><p>
Per esempio: «la risorsa dell'esausta mia borsa», ovvero «val la pena di
far la crudel».</p></note>
Non gli diedi tempo di rispondermi, e me ne andai. Quel cantante rise, e il signor abate rimase mutolo per più di dieci minuti.
Così mi disse poi quel cantante, Stefano Mandini.
Si vede da questo che non tutto quello che luce è oro.
E Casti, cui nessun può negare un infinito merito come poeta,
non era per verità né dotto né erudito. Egli aveva un dizionario
enciclopedico, su cui studiava le cose che non sapea, quando
occorrevagli farne uso. Nell'opera di <title>Trofonio</title>, parlando de' dialoghi di Platone scrisse questo verso:
<q rend="block" direct="unspecified">
<lg type="versi">
<l>Plato nel suo <title>Fedon</title>, nel suo <title>Timone</title>.</l>
</lg></q></p>
<p rend="noindent">Fortunatamente per lui, io, che fui il primo a leggere il suo
dramma e che dovea attender alla stampa, m'accorsi subito
dell'errore, e vi posi «<title>Timeo</title>». Quando io gli diedi la pruova
dell'editore per 'ultima correzione, arrivato a quel verso, nel
leggere «<title>Timeo</title>», fermossi un poco, e mi chiese chi aveva
cangiato «<title>Timone</title>» in «<title>Timeo</title>».–Io–risposi–signor
abate.–Corse subito al suo dizionario, trovò il suo errore, si
diede un terribile colpo di mano alla fronte, arrossì, mi ringraziò,
e volle a forza ch'io prendessi in dono quel suo dizionario, che
conservai per più di venticinque anni e da qualche mano rapace
mi fu carpito.</p>
<p>Il successo di questo secondo tentativo, e più ancora il deciso
favore, mostratomi dall'imperadore, creò in me una nuova
anima, raddoppiò le mie forze per le fatiche da me intraprese,
<pb n="108"/>
e non mi die' solamente coraggio da incontrar gli assalti de'
miei nemici, ma da guardar con disprezzo tutti i loro sforzi.
Non andò guari, che vari compositori ricorsero a me per libretti. Ma non ve n'eran in Vienna che due, i quali meritassero
la mia stima. Martini, il compositore allor favorito di Giuseppe,
e Volfango Mozzart, cui in quel medesimo tempo ebbi occasione di conoscere in casa del barone Vetzlar, suo grande ammiratore ed amico, e il quale, sebbene dotato di talenti superiori
forse a quelli d'alcun altro compositore del mondo passato,
presente o futuro, non avea mai potuto, in grazia delle cabale
de' suoi nemici, esercitare il divino suo genio in Vienna,
e rimanea sconosciuto ed oscuro, a guisa di gemma preziosa, che,
sepolta nelle viscere della terra, nasconda il pregio brillante
del suo splendore. Io non posso mai ricordarmi senza esultanza
e compiacimento che la mia sola perseveranza e fermezza fu
quella in gran parte a cui deve l'Europa ed il mondo tutto
le squisite vocali composizioni di questo ammirabile genio.
L'ingiustizia, l'invidia de' giornalisti, de' gazzettieri e più de'
biografi di Mozzart non permise loro di dare tal gloria ad un
italiano; ma tutta Vienna, tutti quelli che conobbero me e lui
in Germania, in Boemia e in Sassonia, tutta la sua famiglia,
e più che tutti il baron Vetzlar, sotto il cui tetto nacque la
prima scintilla di questa nobile fiamma, debbono essere testimoni
per me della verità che or discopro. E voi, gentilissimo signor
barone, della cui cortese emoria ebbi con gran diletto recenti
prove, voi che amaste e stimaste tanto quell'uomo celeste, e
che pur una parte avete nelle sue glorie, omai fatte maggiori
dell'invidia e da tutta la nostra età confessate, se mai vi
càpitan queste <title>Memorie</title> alle mani (ed io cercherò ben che vi
capitino), rendetemi quella giustizia, che due parziali tedeschi
finor non mi resero: fate che per via de' pubblici fogli di qualche
veridico scrittore si sappia una verità, che la malizia degli altri
nascose, da cui un raggio di uce rifolgorerà, quando che fia,
sulla memoria onorata del vostro amico Da-Ponte.</p>
<p>Dopo, dunque, la buona riuscita del <title>Burbero</title>, andai dal suddetto Mozzart, e, narrategli le cose accadutemi sì con Casti e
<pb n="109"/>
Rosemberg che col sovrano, gli domandai se gli piacerebbe di
porre in musica un dramma da me scritto per lui.–Lo farei
volentierissimo–rispos'egli immediatamente;–ma son sicuro
che non ne avrò la permissione.–Questo–soggiunsi sarà mia cura.–Cominciai dunque a riflettere sulla scelta
di due soggetti, che potessero più convenire a due compositori di sommo genio, ma quasi diametricalmente opposti
nel genere della loro composizione. Mentre io era immerso in
tale pensiero, ricevei ordine da' direttori teatrali di scrivere un
dramma per Gazzaniga, compositore di qualche merito, ma
d'uno stile non più moderno. Per isbrigarmi presto, scelsi una
commedia francese, intitolata <title><foreign lang="fra">L'aveugle clairvoyant</foreign></title>, e ne schiccherai un dramma in pochi giorni, che piacque poco, tanto per
le parole che per la musica. Una passioncella per una donna
di cinquant'anni, che disturbava la mente di quel brav'uomo,
gl'impedì di finire l'opera al tempo fissatogli. Ho dovuto perciò
incastrare in un second'atto de' pezzi fatti vent'anni prima;
prender varie scene d'altr'opere, tanto sue che d'altri maestri;
infine fare un pasticcio, un guazzabuglio, che non avea né capo
né piedi, che si rappresentò tre volte e poi si mise a dormire.</p>
<p>Questa caduta però non fece gran torto al mio credito;
ond'io mi misi serenamente a pensar a drammi, che doveva
fare pe' miei due cari amici Mozzart e Martini. Quanto al primo,
io concepii facilmente che la immensità del suo genio domandava
un soggetto esteso, multiforme, sublime. Conversando un giorno
con lui su questa materia, mi chiese se potrei facilmente ridurre
a dramma la commedia di Beaumarchais, intitolata <title>Le nozze di
Figaro</title>. Mi piacque assai la proposizione e gliela promisi. Ma
v'era una difficoltà grandissima da superare. Vietato aveva pochi
dì prima l'imperadore alla compagnia del teatro tedesco di rappresentare quella comedia, che scritta era, diceva egli, troppo
liberamente per un costumato uditorio: or come proporgliela
per un dramma? Il baron Vetzlar offriva con bella generosità
di darmi un prezzo assai ragionevole per le parole, e far poi
rappresentare quell'opera a Londra od in Francia, se non si
poteva a Vienna; ma io rifiutai le sue offerte e proposi di
<pb n="110"/>
scriver le parole e la musica secretamente, e d'aspettar un'opportunità favorevole da esibirla a' direttori teatrali o all'imperadore; del che coraggiosamente osai incaricarmi. Martini fu
il solo che seppe da me il bell'arcano, ed egli assai liberalmente,
per la stima ch'avea di Mozzart, consentì che io ritardassi a
scriver per lui, finché avessi terminato il dramma di <title>Figaro</title>.</p>
<p>Mi misi dunque all'impresa, e, di mano in mano ch'io scriveva le parole, ei ne faceva la musica. In sei settimane tutto
era all'ordine. La buona fortuna di Mozzart volle che mancassero spartiti al teatro. Colta però l'occasione, andai, senza parlare con chi che sia, ad offrir il <title>Figaro</title> all'imperadore medesimo.–Come!–diss'egli.–Sapete che Mozzart, bravissimo
per l'istrumentale, non ha mai scritto che un dramma vocale,
e questo non era gran cosa!–Nemmen io–replicai sommessamente–senza la clemenza della Maestà Vostra non avrei
scritto che un dramma a Vienna.–È vero–replicò egli;–ma
queste <title>Nozze di Figaro</title> io le ho proibite alla truppa tedesca.
–Sì–soggiunsi io–ma, avendo composto un dramma per
musica e non una commedia, ho dovuto ommettere molte scene
e assai più raccorciarne, ed ho ommesso e raccorciato quello
che poteva offendere la delicatezza e decenza d'uno spettacolo,
a cui la Maestà sovrana presiede. Quanto alla musica poi, per
quanto io posso giudicare, parmi d'una bellezza maravigliosa.
–Bene: quand'è così, mi fido del vostro gusto quanto alla
musica e della vostra prudenza quanto al costume. Fate dar
lo spartito al copista.–</p>
<p>Corsi subito da Mozzart; ma non aveva ancora finito di dargli
la buona nuova, che uno staffiere dell'imperadore venne a lui
e gli portò un biglietto, ove ordinavagli d'andar subito alla reggia collo spartito. Ubbidì al comando reale; gli fece udire diversi pezzi, che piacquergli maravigliosamente e, senza esagerazione alcuna, lo stordirono. Era egli d'un gusto squisito in
fatto di musica, come lo era veracemente in tutte le arti. Il gran
successo, ch'ebbe per tutto il mondo questa teatrale rappresentazione, mostrò chiaramente che non s'era ingannato nel suo
giudizio. Non piacque questa novella agli altri compositori di
<pb n="111"/>
Vienna; non piacque a Rosemberg, che non amava quel genere
di musica; ma sopra tutto non piacque a Casti, che dopo il
<title>Burbero</title> non osava più dire:–Il Da-Ponte non sa far drammi e cominciava a sentire che non era impossibile ch'io alfine ne
facessi uno che piacesse quanto il <title>Teodoro</title>.</p>
<p>Il conte frattanto, dopo aver tentato invano ogni mezzo surretticcio, osò chieder apertamente il posto di poeta cesareo pel
suo novello Petronio. E, come la maniera è molto bizzarra, così
m'imagino che farà piacere, a chi legge, l'udirla. Aveva l'imperadore data alle dame di Vienna una bellissima festa nel palazzo di Schoenbrunn, nel cui teatrino il direttore degli spettacoli
aveva fatto introdurre una comediola tedesca e un dramma italiano, le parole del quale erano, per suo consiglio, state fatte
da Casti. Portava per titolo: <title>Le parole dopo la musica</title>. Per
assicurarsi ch'era un vero pasticcio, senza sale, senza condotta,
senza caratteri, basterà sapere che nessuno, tranne il conte, ebbe
ardir di lodarlo. Per assicurar meglio la riuscita de' loro intrighi,
si pensò di far una galante satiretta dell'attuale poeta teatrale;
e si può ben credere che il signor Casti non fu sì galante con
me come lo fu Apelle con Antigono. Ma, se si tragga il vestito
mio e il modo con cui io portava i capelli, il rimanente era più
ritratto di Casti che mio. Parlava tra l'altre cose dei miei amori
colle donne teatrali, e il bello si era che delle due donne che
cantavano in quella farsa egli medesimo n'era il protettore ed
il vagheggino. Il giorno dopo la festa, il conte, come gran ciambellano di Giuseppe, ebbe ordine da quel sovrano, nel presentargli la camicia, di segnare sopra un foglietto i nomi de' cantanti e degli attori e di affissar a ogni nome, a misura del merito, un certo numero di zecchini, in segno dell'aggradimento
sovrano. Mentre dunque l'imperadore vestivasi, il conte scriveva:
finita che fu la lista, gliela presentò. Cesare le die' un'occhiata,
sorrise, e, pigliando in mano la penna, aggiunse un zero alle
varie somme del conte, sicché un dieci diveniva cento, un quindici centocinquanta, e così in séguito. Restituendogli poi quella
lista:–Non è il conte Rosemberg–disse–che die' la festa:
è l'imperadore.-<pb n="112"/></p>
<p>Infiniti furono gli atti di simile generosità, che onoraron la
vita e che onoreranno per sempre la memoria di questo buon
principe, a dispetto di tutti coloro che per invidia, per ipocrisia
o per ignoranza osarono, e in vita e dopo la sua morte, parlare e
scrivere contra le cose fatte da lui, contra la sua saviezza e
sovra tutto contra il suo cuore. Né solamente era generoso e
benefico, ma accompagnava di tanta grazia le sue beneficenze,
che ne raddoppiava il piacere e la maraviglia del beneficato.
E, perché spero di far cosa grata a' miei lettori, lasciando da
parte per poco tempo la storia di Casti e del suo mecenate,
racconterò due azioni di questo adorabile principe, le quali, sebbene in sé stesse bellissime e della più alta lode degne, nulladimeno debbono essere state del tutto ignote a' suoi biografi
ed encomiatori, perché da nessuno se n'è, per quel ch'io sappia,
fatta menzione.</p>
<p>La moglie del sarto, da cui aveva preso un alloggio, era
bella, giovane, compiacente e sopra ogni credere sollazzevole.
Frequentavan diverse persone la casa sua: tra l'altre una vedova
molto ricca, che, sebbene arrivata all'anno sessantesimo di sua
vita, amava meglio rimaritarsi che dire orazioni. Aveva costei
quattro figliuoli, ed eran carichi tutti quattro di numerosa famiglia; ma, benché figli di ricco padre, nulladimeno obbligati
erano a guadagnarsi il pane col lavoro delle lor mani, perché il
padre lasciato aveva più di due terzi di sua facoltà alla consorte,
e questa amava più sé che i suoi figli e più il proprio piacere
che quello degli altri. Veniva altresì spessissimo in quella casa
un giovine gioielliere, avvenente della persona, gentil di maniere
e d'un carattere gaio e piacevole quant'altri mai. La vedovella
dai dodici lustri l'adocchiò due o tre volte, e, credutolo tenero
e delicato boccone per i suoi denti o, per meglio dire, per le
sue già indurate gengive, ne divenne mattamente ghiottissima,
e credé poter supplire colle ricchezze a' danni dell'età, alle rughe
del volto e a tutti i difetti d'un'invecchiata natura. Del resto
non era né schifosa né disgustosa. Per un uomo di pari età sarebbe stata un partito ottimo. S'accontò dunque colla Lisetta
(così chiamavasi la moglie del sarto), la quale da principio ne
<pb n="113"/>
rise; ma, quando le disse che, s'ella poteva far il gioielliere suo
sposo, essa farebbe a lui donazione di tutta la sua facoltà e a
lei darebbe un bell'orologio d'oro del valore di cento piastre,
la Lisetta cominciò a spalancare gli occhi e a pensarvi seriamente, e un giorno, fingendo di scherzare, disse per esteso la
cosa all'amato giovane. Senza pensarvi sopra un istante:–Andate subito–soggiunse egli,–e fatevi dar l'orologio; s'ella
mi fa donazione di tutto, io sarò suo marito.–Parlò con tanta
serietà, che la sarta senza indugiare andò da madama Agnese
(così la vecchia chiamavasi), recolle la bella nuova, ch'ella udì,
come si può credere, con eccesso di gioia; gli sposi la medesima sera si videro; stipulossi il contratto matrimoniale, si segnò
da entrambi in presenza di testimoni; e l'amorosa Agnesina,
dopo aver dato l'orologio alla pronuba Lisetta e cento fiorini
per le spese della festa nuziale, che celebrar dovevasi nella sua
casa, <foreign lang="lat">impatiens morae</foreign>, fissò il dì seguente per la cerimonia della
chiesa; e, appena tornata a casa, dimentica de' figli, de' nipoti,
di se medesima, rimise in presenza di molti un bauletto, che
seco portato avea, al dolce maritino, diègli le chiavi, ed egli,
apertolo pubblicamente, vi trovò tra oro, gemme, orologi e danaro investito ne' banchi, il grosso capitale di sessanta a settantamila piastre, di cui assoluta signora lasciata avevala il defunto
marito.</p>
<p>Si passò tutta la giornata in grande allegria. Rinfreschi in
abbondanza, musica, canti epitalamici, pranzo sontuoso, ballo,
cena, dopo la quale la vecchiarella, che avea stuzzicato gagliardamente il foco d'amore con quel di Bacco, domandò di ballare
col marituccio, e, finita la danza, che fece, come può credersi,
smascellar dalle risa gli astanti, la compagnia congedossi. Era
già passata la mezzanotte e, dopo non molti minuti, domandò al
marito se non fosse tempo d'andare a letto.–Madama–rispose
egli,–tocca a voi l'andarvi prima.–Immaginandosi che così
le dicesse per i riguardi dovuti
<q rend="block" direct="unspecified">
<lg type="versi">
<l>di sua modestia al virginal decoro,<pb n="114"/></l>
</lg></q></p>
<p rend="noindent">domandò la permissione al sarto, alla Lisetta ed a me d'imprimere il primo casto bacio sulle labbra al bel giovanetto, ed,
appressandosi a lui,
<q rend="block" direct="unspecified">
<lg type="versi">
<l>la bocca gli baciò tutto tremante;</l>
</lg></q></p>
<p rend="noindent">ma, dal modo con cui egli la ribaciò, avrebbe molto facilmente
potuto accorgersi che quel primo bacio sarebbe l'ultimo. Andò,
dopo questo, alla sua camera. Il gioielliere rimase alcun tempo
con noi, ma in pochi minuti s'udì dall'alto gridare una voce
flebile:–Cecco, è tempo d'andar a letto.–Dopo un breve silenzio, s'udì ripetere in suon più forte il medesimo invito, a
cui dopo aver egli risposto:–Tra poco, madama,–chiamò
la Lisetta, le disse poche parole e partì. Non passaron che pochi
istanti, e la medesima voce in tuono più ansioso e desiderante
si fece udire, sclamando:–Ma, Cecco, è tempo d'andar a letto. Allora la sarta dal piè della scala le fece intendere che Cecco
avea dovuto partire per qualche importante affaruccio, ma che
la mattina ritornerebbe. La povera vecchia non voleva crederlo.
Non scese no, recipitò... delle scale. Diceva ch'era una burla,
e che n'era di ciò sicurissima. Cercò per tutte le camere, sotto
i letti, negli armadi, dietro le cortine delle finestre, in tutti gli
angoli e buchi della casa, e, vedendo alfine che non era burla
ma verità, si gettò disperatamente sopra il sofà, empie' d'ululati
e di stridi la casa, finché, stanca di urlare, di piangere, di contorcersi, di divincolarsi e di far tutto quello che farebbe uno
che addosso avesse
<q rend="block" direct="unspecified">
<lg type="versi">
<l>non un demonio sol, ma le decine,</l>
</lg></q></p>
<p rend="noindent">dopo un'ora di tragicommedia, s'addormentò sul sofà, dove la
lasciammo dormir e russare fino alle nove della mattina.</p>
<p>Fu quella appunto l'ora in cui il giovane gioielliere ricevette
in sua casa i quattro figli di quella donna, cui due ore prima
aveva per lettera invitati a fargli una visita. Li fece sedere e,
vedendoli in viso seri e corrucciati, parlò loro così:–Signori,
la povera madre vostra, incapace di moderare in sua vecchia
età l'impetuosa passione de' sensi, fosse amore che la sedusse
<pb n="115"/>
o fosse poter di sensualità, mi fece proporre di maritarla, offerendomi per tal atto tutta la facoltà che a lei, forse per imprudenza, lasciò il padre vostro. Siete in diritto di credere che amor
di ricchezze m'abbia sedotto a condiscendere a un'offerta sì turpe
e ad uno stesso tempo ridicola. No, amici miei: se credete ciò,
v'ingannate. Io ho abbastanza da vivere col frutto delle mie mani,
e di superfluo non mi curo; ma, riflettendo che questa donna
voleva a ogni modo un marito, mi affrettai a legarla co' vincoli
d'un matrimonio, temendo che un mio rifiuto non la obbligasse
a cercarne un altro, che forse poteva essere men giusto e più
interessato di me. Fu dunque per carità per voi, di cui conosco
i bisogni e i diritti, che ho fatto un sacrifizio della mia libertà;
fu per darvi, colla mano di padre adottivo, quello che la vostra
madre naturale voleva togliervi.–Aperse, così dicendo, il bauletto, che posto aveva sopra una tavola; trasse tutte le cose che
conteneva, ed:–Ecco–disse–tutta la ricchezza che v'appartiene e ch'io, pieno di vero giubilo, a voi rimetto. Dividetevela da buoni fratelli, e voglia Dio che serva a farvi felici.Rimasero tutti muti, soprafatti, storditi per più minuti; ond'egli,
seguitando a parlare, informolli che avea ritenuto un capitale
di seimila fiorini, il cui interesse dovea servire pel mantenimento
della lor madre, e che anche questi, dopo la sua morte, voleva
che appartenessero ad essi od a' loro figli. Io non mi cimenterò a descrivere la scena che seguì poi tra queste cinque persone. Non ripeterò le lagrime e i singulti di gioia, le offerte,
le espressioni di gratitudine, i mutui abbracciamenti, le benedizioni: dirò solamente che si gettarono tutti quattro ai piedi
del magnanimo giovine, cui chiamarono padre, amico, angelo,
dio tutelare, e non fu che dopo un'ora di tali carezze e trasporti
che si separarono per partire. Il buon gioielliere volle me ed
il sartore testimoni di questo suo atto, degno d'un Socrate, d'un
Aristide; e non so d'aver veduta o letta in tutta la vita mia
una scena che più di questa m'abbia sorpreso ed intenerito. Ci
pregò allora d'andar a casa, ove, appena arrivati, avemmo la
fine del dramma. Mandò a madama, poco dopo il nostro ritorno,
una lettera, in cui le fece una patetica narrazione del fatto.
<pb n="116"/>
V'acchiuse settantacinque fiorini pel primo trimestre, e assicurolla solennemente che nol rivedrebbe mai più. Mancò poco
che non morisse di dolore alla lettura di quella lettera; ma, per
consiglio de' loro amici, i quattro figli, le mogli ed i nepotini
vennero tutti da lei, e, a forza di carezze, di offerte, di lagrime,
di preghiere, la racconsolaron per modo che, dopo essersi tutti
abbracciati e riabbracciati, condiscese ella d'andar ad abitare
con uno d'essi.</p>
<p>Non indugiai molto a raccontar tutta la storia all'imperatore,
il quale, dopo avere sclamato con gran trasporto:–Lodato sia
Dio, che, se vi sono dei cattivi, vi son anche dei buoni nella
mia Vienna,–mandò sul fatto pel gioielliere, lodò assai un atto
sì nobile e gli destinò una pensione di quattrocento fiorini
l'anno, sua vita durante. Ho pensato più volte di fare di questo
aneddoto un dramma buffo; ma la cantante, che avrebbe condisceso di far la parte della vecchia, non è ancora nata e probabilmente non nascerà.</p>
<p>La seconda azione, che sto per narrare, non è, a mio parere,
né men nobile né meno interessante di questa, come quella che
accoppiava a somma generosità somma clemenza. Un poeta
tedesco, che pe' suoi rari talenti era assai caro all'imperatore,
da cui avea avuti chiari e distinti segni di generoso favore,
trasportato da un estro più che poetico, che non seppe imbrigliare, pubblicò un'oda, che cominciava così: «Può un re esser
buono?» Il resto di quest'oda rispondeva perfettamente a questo
principio. Appena si pubblicò, che vi fu chi portolla al sovrano,
con tutte le aggiunte e le frange che si sogliono fare in tali occasioni. Giuseppe la lesse, e la ingratitudine del poeta tanto gli
spiacque, che il fece partir da Vienna e lo rilegò a Temisvar.
Domandandomi, alcun dì dopo, s'io letto avea e che cosa parevami di quell'oda, risposi che l'avea letta e che mi sembrava
bellissima.–Bellissima?–soggiunse egli.–Maestà, sì,–ripigliai:–era facil cosa provargli che un re può esser buono. Come? come?–Perdonandogli.–Avete ragione–replicò allora con gran vivacità; e, andando velocemente al tavolino,
scrisse un biglietto al direttor della polizia, se non ingannomi
<pb n="117"/>
al conte Saur, nel quale gli commise di richiamar quel poeta
e di dirgli che l'imperadore gli perdona. Gli mandò poi duecento zecchini per le spese del viaggio, ma non volle vederlo
mai più.</p>
<p>Torniamo a Rosemberg. Non aveva ancora avuto tempo di
riaversi dalla mortificazione e sorpresa cagionatagli da questo
«zero». L'imperadore, che s'era già allontanato da lui, gli si accostò nuovamente, per domandargli perché il nome di Casti non
eravi in quella lista.–Casti–soggiunse il conte–ed io con lui
speriamo che la Maestà Vostra si degnerà di onorarlo del titolo
prezioso di poeta cesareo.–Conte caro–replicò Cesare, per me non ho bisogno di poeti, e pel teatro basta Da-Ponte. Seppi un sì bell'aneddoto il giorno stesso dal maestro Salieri, a cui il sovrano lo disse, e qualche dì dopo dal sovrano
medesimo. Questa repulsa frattanto non fece che accrescere
l'odio loro contra di me. Non eravamo perciò senza un giusto
timore, tanto Mozzart che io, di non dover soffrir delle nuove
cabale da questi due nostri buoni amici.</p>
<p>Non hanno potuto far molto, ma pur hanno fatto quel c'han
potuto. Un certo Bussani, inspettor del vestiario e della scena
e che sapea fare tutti i mestieri fuori che quello del galantuomo,
avendo udito ch'io aveva intrecciato un ballo nel <title>Figaro</title>, corse
subitamente dal conte e, in tuono di disapprovazione e di maraviglia, gli disse:–Eccellenza, il signor poeta ha introdotto
un ballo nella sua opera.–Il conte mandò immediatamente
per me, e, tutto accigliato, cominciò questo dialoghetto, che
val ben quello dell'Eccellenza barnabotica.</p>
<p>–Dunque il signor poeta ha introdotto un ballo nel <title>Figaro</title>?</p>
<p>–Eccellenza, sì.</p>
<p>–Il signor poeta non sa che l'imperadore non vuol balli
nel Suo teatro?</p>
<p>–Eccellenza, no.</p>
<p>–Ebben, signor poeta, ora glielo dich'io.</p>
<p>–Eccellenza, sì.</p>
<p>–E le dico di più che bisogna cavarlo, signor poeta. Questo «signor poeta» era ripetuto in un tuono espressivo, che
<pb n="118"/>
pareva voler significare «signor ciuco», o qualche cosa di simile.
Ma anche il mio «Eccellenza» aveva il dovuto significato.</p>
<p>–Eccellenza, no.</p>
<p>–Ha ella il libretto con sé?</p>
<p>–Eccellenza, sì.</p>
<p>–Dov'è la scena del ballo?</p>
<p>–Eccola qui, Eccellenza.</p>
<p>–Ecco come si fa.–Dicendo questo, levò due foglietti del
dramma, gittolli gentilmente sul fuoco, mi rimise il libretto, dicendo:–Veda, signor poeta, ch'io posso tutto;–e m'onorò
d'un secondo «<foreign lang="lat">vade</foreign>».
</p>
<p>Andai sul fatto da Mozzart, il quale, all'udire tal novelluccia
da me, n'era disperato. Voleva andar dal conte, strapazzar Bussani, ricorrer a Cesare, ripigliar lo spartito: ebbi in verità a
durar gran fatica a calmarlo. Lo pregai alfine di darmi due soli
giorni di tempo e di lasciar fare a me.</p>
<p>Si doveva quel giorno stesso far la prova generale dell'opera.
Andai personalmente a dirlo al sovrano, il quale mi disse che
interverrebbe all'ora prefissa. Difatti vi venne, e con lui mezza
la nobiltà di Vienna. V'intervenne altresì il signor abate con
lui. Si recitò il primo atto tra gli applausi universali. Alla fine
di quello havvi un'azione muta tra il conte e Susanna, durante
la quale l'orchestra suona e s'eseguisce la danza. Ma, come Sua
Eccellenza Puotutto cavò quella scena, non si vedea che il conte
e Susanna gesticolare, e l'orchestra tacendo, pareva proprio
una scena di burattini.–Che è questo?–disse l'imperadore
a Casti, che sedeva dietro di lui.–Bisogna domandarlo al
poeta–rispose il signor abate, con un sorrisetto maligno. Fui
dunque chiamato; ma, invece di rispondere alla questione che
mi fece, gli presentai il mio manoscritto, in cui aveva rimessa
la scena. Il sovrano la lesse e domandommi perché non v'era
la danza. Il mio silenzio gli fece intender che vi doveva esser
qualche imbroglietto. Si volse al conte, gli chiese conto della
cosa, ed ei, mezzo barbottante, disse che mancava la danza,
perché il teatro dell'opera non avea ballerini.–Ve ne sono–
–diss'egli–negli altri teatri?–Gli dissero che ve n'erano.
<pb n="119"/>
–Ebbene, n'abbia il Da-Ponte quanti gliene occorrono. In men di mezz'ora giunsero ventiquattro ballerini, ossia figuranti: al fine del secondo atto si ripeté la scena ch'era cavata, e l'imperadore gridò:–Così va bene!–Questo nuovo
atto di bontà sovrana raddoppiò l'odio e la brama ardentissima
di vendetta nell'animo del mio potente persecutore. Aveva io
chiesto, pochi dì prima, che mi fosse pagato dalla cassa teatrale
certo danaro, che per diritto di contratto mi era dovuto. Trovò
egli delle cavillazioni per defraudarmene, ed io, che non volli
per più ragioni parlarne al mio reale signore, provai d'ottenere
coll'arte quello che non poteva colla giustizia. Casti era la susta
principalissima, che moveva in tutto quell'uomo debole: pensai
dunque di scriver a lui un'epistola in versi, che contenesse non
solo la mia domanda e le mie ragioni, ma un elogio altresì del
suo merito; ed egli, conseguentemente, trovati avendo que' versi
bellissimi, lodolli, recitolli agli amici suoi ed al signor conte,
ed io ebbi senz'altre opposizioni il danaro richiesto.
<q rend="block" direct="unspecified">
<lg type="versi">
<l><foreign lang="lat">audes, crede mihi, placant hominesque deosque</foreign>.</l>
</lg></q></p>
<p>Stamperò novellamente questi versi, che, se non sono belli,
furono fortunati.
<q rend="block" direct="unspecified">
<p rend="sc">EPISTOLA ALL'ABATE CASTI</p>
<p>Gentil Casti, ho stabilito, <abbr>ecc.</abbr></p>
</q>
</p>
<p>Si rappresentò frattanto l'opera di Mozzart, che, ad onta de'
«sentiremo» e de' «vedremo» di tutti gli altri maestri e de' lor
partigiani, ad onta del conte, di Casti e di cento diavoli, piacque
generalmente, e fu dal sovrano e da' veri intendenti come cosa
sublime e quasi divina tenuta. Anche il libretto si trovò bello;
e il mio castissimo comentatore fu il primo a farne rimarcar le
bellezze. Ma quali erano queste bellezze?–È vero che non è
che una traduzione della commedia di Beaumarchais; ma vi sono
<pb n="120"/>
de' bei versi e qualche bella aria. Ecco, per esempio, due versi
leggiadrissimi:
<q rend="block" direct="unspecified">
<lg type="versi">
<l>Non più andrai, farfallone amoroso,</l>
<l>notte e giorno d'intorno girando.–</l>
</lg></q></p>
<p rend="noindent">Tutta la lode, dunque, di quest'opera consisteva, secondo lui, in
qualche bel verso o, al più al più, in qualche bell'aria. Quantunque, per altro, cominciasse quasi a disperare d'ottener da
Giuseppe quel posto e avesse già artifiziosamente sparsa voce
che intendeva d'accompagnare un ricco signore ne' suoi viaggi,
il conte nulladimeno, che tremava di paura di perdere
<q rend="block" direct="unspecified">
<lg type="versi">
<l>l'eccitator di voluttà languente,</l>
</lg></q></p>
<p rend="noindent">volle che scrivesse un'altra opera per Salieri, che desiderava
vivamente d'oscurare con qualche cosa di grande l'opera di
Mozzart. Fu allora che scrisse <title>La grotta di Trofonio</title>, il cui
secondo atto, quanto alla poesia, distruggeva intieramente l'effetto del primo, del quale non era che una perfetta ripetizione;
ma che, a mio credere, è un'opera assai più bella del <title>Teodoro</title>.
Sebbene però la musica fosse bellissima e i fautori di quel poeta
suonassero le campane a martello, battessero i tamburi e desser
fiato alle trombe per diffonder il susurro delle lor lodi, nulladimeno nemmen per queste o per tutti i miracoli del mago
Trofonio poterono smuover l'imperatore dal suo tenace proposito.
Non rimaneva perciò che un colpo da tentarsi: tentossi anche
questo; ma fu quello appunto che finì di rovinar Casti nell'animo
dell'imperadore, che amava bene i suoi versi, ma non amava lui.</p>
<p>Aveva egli terminato di scrivere il <title>Gingiscano poema tartaro</title>
(secondo me, di merito molto inferiore alle sue <title>Novelle</title> e agli
<title>Animali parlanti</title>), lo fece copiare leggiadramente e presentollo
di propria mano all'imperadore. Quando questo sovrano trovò
che quel poema non era che una satira acerrima di Caterina, <note place="foot" anchored="yes"><p>Il giorno di santa Caterina, onomastico di quella celebre principessa, Giuseppe
circondava il suo ritratto, che teneva nella sua camera da letto, d'una infinità di
candele accese, ne solennizzava l'anniversario con vari atti di gioiosa venerazione
e accordava tutte le grazie che gli venivano domandate.</p></note>
<pb n="121"/>
ch'egli amava ed idolatrava, fece chiamar Casti nella sua loggia
al teatro dell'opera e gli regalò seicento zecchini, dicendogli:
–Questi serviranno per le spese del vostro viaggio.–Ecco una
maniera assai graziosa per dar il congedo ad alcuno! Casti comprese il gergo e partì pochi giorni dopo da Vienna. La sua
partenza quasi improvvisa accrebbe di molto il mio coraggio e
il mio spirito, e distrusse tutti gli ostacoli ch'ei metteva alla
mia pace e alla mia drammatica riputazione, e come uomo celebre per proprio merito, e come protetto da' più potenti, e
come generalmente amato e desiderato in Vienna, al cui innalzamento credevasi ch'io solo fossi d'inciampo. S'ingannavano
però tutti: la vera ragione per cui Giuseppe non volle mai dargli
il posto ed il titolo del Metastasio, poeta sì castigato, sì puro,
dicasi pur coraggiosamente, sì santo e nei costumi e ne' scritti
suoi, furono le sue <title>Novelle galanti</title>, il suo amore sfacciato pel
gioco, per le donne, per le dissolutezze e, forse più che per
altra cosa, pel suo carattere satirico, vendicativo e immemore
de' benefici.–Avete letto–mi disse un giorno Giuseppe il sonetto che scrisse contro il vostro buon amico Casti il famoso Parini ?–No, sire,–risposi io.–Eccovelo.–Trasse
un foglietto da un taccuino, mel diede sorridendo e:–Come
so–soggiunse egli–che vi piacerà, vi consiglio di trarne
copia.–Il sonetto si trova nel terzo volume dell' <title>Opere</title> di Parini
dell'edizione di Milano. Lo pubblico qui, per provare che è
tutto vero quello che dico:
<q rend="block" direct="unspecified">
<lg type="versi">
<lg>
<l>Un prete brutto, vecchio e puzzolente,</l>
<l>dal mal moderno tutto quanto guasto,</l>
<l>e che, per bizzarria dell'accidente,</l>
<l>dal nome del casato è detto casto;</l></lg>
<lg>
<l>che scrive dei racconti, in cui si sente</l>
<l>dell'infame Aretin tutto l'impasto,</l>
<l>ed un poema sporco e impertinente</l>
<l>contra la donna dell'impero vasto;</l></lg>
<lg>
<l>che, sebbene senz'ugola è rimaso,</l>
<l>attorno va, recitator molesto,</l>
<l>oscenamente parlando col naso;</l></lg>
<lg>
<l><pb n="122"/>
che dagli occhi, dal volto e fin dal gesto</l>
<l>spira l'empia lussuria ond'egli è invaso,</l>
<l>qual satiro procace e disonesto</l></lg>
<lg>
<l>sì, questo mostro, questo</l>
<l>è la delizia de' terrestri numi.</l>
<l>Oh che razza di tempi e di costumi!</l></lg>
</lg></q></p>
<p rend="noindent">Quando s'accorse ch'io aveva terminato di leggerlo, mi diede
un foglietto di carta e volle ch'il ricopiassi.–L'autografo
–soggiuns'egli–lo daremo al conte Rosemberg, che volea
regalarmi questo fior di virtù in loco del Metastasio.–</p>
<p>Questa espressione ironica di «fior di virtù» mi richiamò alla
memoria un sonetto, ch'aveva fatto pel dramma di Casti, intitolato <title>Le parole dopo la musica</title>, in cui aveva usata anch'io
quella frase; e per quella frase sola osai recitarglielo, avendogliene prima detto la causa.
<q rend="block" direct="unspecified">
<lg type="versi">
<lg>
<l>Casti ier sera un'operetta fe'</l>
<l>(–Divina!–dice il conte), ove pensò</l>
<l>satiretta gentil scriver di me;</l>
<l>ma il pennel traditore il corbellò.</l></lg>
<lg>
<l>Tutto quel ch'ei pingea, pingea di sé,</l>
<l>d'amor, di gioco (il resto io nol dirò);</l>
<l>e, quando in man al nostro sir lo die',</l>
<l>lui riconobbe il nostro sir, me no.</l></lg>
<lg>
<l>Quindi il conte proporgli indarno ardì</l>
<l>in loco mio quel fiore di virtù,</l>
<l>ché il nostro sir gli rispondea così:</l></lg>
<lg>
<l>–Casti è un poeta che vale un Perù,</l>
<l>ond'io gli do'l buon anno ed il buon dì;</l>
<l>ma, se Casti pur vuoi, piglialo tu.-</l></lg>
</lg></q></p>
<p>–Bravo! mi piace, datemene copia, ché lo farò leggere al
conte con quel di Parini.–Al conte, Sire?–Sì, al conte; ma
non gli dirò che l'avete fatto voi.–Gli diedi il sonetto, ed
egli mi regalò quindici sovrane, che trasse di tasca senza
contare. Lasciamo Casti per ora: avrò occasione di parlare
novellamente di lui al suo ritorno a Vienna.<pb n="123"/></p>
<p>Partito dunque il mio persecutore, ch'era l'oracolo che per
le altrui bocche parlava, mi venne in testa il pensiero di far
una bella burletta a' miei Zoili, ch'io aveva gran voglia di
castigare. Dolevasi già il Martini del mio soverchio indugiare
a dargli delle parole: appena finito il <title>Figaro</title>, il fratello della
Storace, che aveva conosciuto meglio i talenti del suo primo
poeta, ottenuto avea dall'imperatore d'aver un libretto da me,
ch'io, per fargli piacere e spicciarmi, trassi da una comedia
di Shakespeare. Come non doveva parer possibile ch'io scrivessi
due drammi ad un tempo stesso, così opportuno mi parve il
momento di porre in opera il mio disegno. Andai da Martini,
e mi feci promettere che nessuno al mondo saprebbe ch'io
doveva scrivere un dramma per lui. Il bravo spagnuolo mi
servì ottimamente, e, per colorare meglio la cosa, finse di
esser in collera meco pel mio ritardo e fece credere a tutti
che un poeta, ch'aveagli fatto un'altr'opera a Venezia, gli
avesse già mandato un dramma e che egli stavane facendo
la musica. Intanto, per piacere sì a lui che all'ambasciatrice
di Spagna, sua protettrice, pensai di sceglier un soggetto spagnuolo; il che piacque estremamente al Martini e all'imperadore
stesso, a cui affidai il mio secreto, ch'egli approvò estremamente.
Dopo aver letto alcune commedie spagnuole, per conoscere
alcun poco il carattere teatrale di quella nazione, mi piacque
moltissimo una comedia di Calderon, intitolata <title>La luna della
Sierra</title>; e, prendendo da quella la parte istorica e una certa
pittura de'caratteri, formai il mio piano, nel quale ebbi occasione di far brillare tutti i migliori cantanti della compagnia
di quel teatro. Il soggetto del dramma era semplicissimo. L'infante di Spagna s'innamora d'una bellissima serrana. Essa,
innamorata d'un serrano e virtuosissima per carattere, resiste
a tutti gli assalti di quel principe, e prima e dopo le nozze.
Intitolo dunque l'opera <title>Una cosa rara, ossia bellezza e onestà</title>,
corroborando quel titolo col famoso verso dè satirico: <quote><p>«<foreign lang="lat">Rara
est concordia formae atque pudicitiae</foreign>».</p></quote> Mi misi al lavoro, e
mi convien confessare di non aver mai scritto versi in tutta
la vita mia con tanta celerità né con tanto diletto. Fosse un
<pb n="124"/>
sentimento di tenera parzialità per un compositore, da cui mi
erano derivati i primi raggi di pace e di gloria teatrale, fosse
il desiderio di abbattere d'un colpo mortale i miei ingiusti
persecutori, o fosse alfine la natura dell'argomento, per sé
poetico e dilettevole, io ho finita quell'opera in trenta giorni,
e il bravo maestro ne finì a un tempo stesso la musica. Aveva
osato unire, come già dissi, in questo libretto i principali cantanti della compagnia. I Tigelli italiani, torbidi generalmente
e inquieti, mossero le solite liti al compositor della musica,
prima ancor di ricevere le loro partì. A me non potevan
muoverne, non sapendo ch'io fossi l'autore delle parole, e per
quella volta tanto <foreign lang="lat">sic me servavit Apollo</foreign>.</p>
<p>Appena si distribuiron le parti, che parve scatenato l'inferno.
Chi aveva troppi recitativi, chi non n'aveva abbastanza; per
uno l'aria era troppo bassa, per un altro tropp'alta; questi non
entrava ne' pezzi concertati, quegli ne dovea cantar troppi; chi
era sacrificato alla prima donna, chi al primo, al secondo, al
terzo ed al quarto buffo: il foco era generale. Si diceva però
(e questo, credendo di dar martello sì a Martini che a me, cui
non credevan autore de' versi) che la poesia era vaghissima,
i caratteri interessanti, il soggetto del tutto nuovo; che il
dramma finalmente era un capolavoro, ma la musica debolissima e triviale.–Imparate, signor Da-Ponte–mi disse un dì
seriamente certo cantante,–come si scrive un libretto buffo. Si può pensar facilmente com'io rideva. Fece alfine questo
vulcano la sua eruzione. Rimandarono quasi tutti la parte al
copista, e gli commisero di dire al Martini che quella sorta di
musica non era da loro e che non volevan cantarla. Il capopopolo della congiura era il primo buffo, che odiava particolarmente il compositore spagnuolo, come quello che dalla sua
infedel dulcinea era guardato con occhio tenero. La novella
di quella teatrale rivoluzione giunse all'orecchio di Cesare, il
quale mandò sul fatto per Martini e per me, e ne chiese conto
di tutto. Osai assicurarlo che né i cantanti erano mai stati
esposti in alcun altro spettacolo con più vantaggio di quello
ch'erano nel mio dramma, né Vienna aveva forse udita prima
<pb n="125"/>
d'allora una musica sì vaga, sì amena, sì nova e sì popolare.
Mi domandò il libretto, ch'io aveva per buona sorte portato
meco. Apertolo a caso, gli venne davanti il primo finale, che
terminava con questi versi:
<q rend="block" direct="unspecified">
<lg type="versi">
<l>Ma quel ch'è fatto, è fatto,</l>
<l>e non si può cangiar.</l>
</lg></q></p>
<p>–Non può essere più a proposito,–gridò Giuseppe sorridendo. Prese subito la matita, e scrisse in un foglietto queste
parole:
<q rend="block" direct="unspecified">
<p>Caro conte, dite a' miei cantanti c'ho udite le loro doglianze
quanto all'opera del Martini, che me ne dispiace moltissimo; ma
che «quel ch'è fatto, è fatto, e non si può cangiar».</p>
<p>Giuseppe.</p></q></p>
<p>Mandò sul fatto al conte di Rosemberg quel biglietto, il quale
lo fece leggere il giorno stesso ai cantanti alle pruove teatrali.
Impaurì quelle teste bizzarre la lettura del reale scritto, ma
non scemonne il dispetto. Ripresero le parti, non cessando
nelle loro combricole di mormorare, di criticare e di maledir
lo spagnuolo e la di lui musica. Arrivò la sera della prima
rappresentazione. Il teatro era pieno di spettatori, per la maggior parte nemici e disposti a fischiare. Trovossi però, sin dal
cominciamento della rappresentazione, una tal grazia, una tal
dolcezza, una tal melodia nella musica e una tal novità ed interesse nelle parole, che l'udienza parea rapita in un'estasi di
piacere. Ad un silenzio, ad una attenzione, non mai prestata
prima ad alcun'opera italiana, succedeva un frastuono d'applausi,
anzi pur d'urlamenti di dilettazione e di gioia. Si comprese sul
fatto l'intrigo de' cabalisti, e si unirono tutti concordemente
nel batter di mani e nelle più vive acclamazioni. Dopo il primo
atto, domandarono le frequentatrici del teatro chi era il poeta.
Aveano queste udito Casti e i parziali suoi parlar sì poco favorevolmente del mio sapere drammatico, che nemmeno passava loro pel capo ch'io ne potessi esser l'autore, e, quantunque
lo stile della <title>Cosa rara</title> non fosse diverso da quello del <title>Burbero</title>, del <title>Figaro</title> e degli altri miei primi drammi, pure non s'è
<pb n="126"/>
trovato in Vienna che Kelly, il quale, sebben né molto colto
né letterato, di tale somiglianza s'accorse, e mi disse un dì
francamente:–Scommetto, Da-Ponte, che questo libretto è
scritto da voi.–Lo pregai di non eccitarne il sospetto negli
altri, parlandone. Tacque; ed io, per colorare meglio la mia
burletta, non misi il mio nome in gran parte de' libri, che si
sogliono vendere nei teatri per comodo degli spettatori. Aveva
però confidato il segreto al signor de Lercheneim, segretario del
real gabinetto e singolarissimo amico mio. Fattosi questo a passeggiare tra le belle del <foreign lang="fra">parterre</foreign> <note place="foot" anchored="yes">
<p>A Vienna vi è un <foreign lang="fra">parterre</foreign>, nel quale vanno anche le dame ed i cavalieri.</p></note>
e uditi i loro discorsi, le
informò che il poeta era un veneziano che era attualmente in
Vienna, e che al fine dello spettacolo si sarebbe fatto vedere.
–Questo–esclamaron esse,–questo è il poeta che al teatro
nostro conviene, e lo domanderemo noi stesse all'imperadore,
se sarà necessario.–Non sarà necessario–rispose l'amico
mio,–perché questo poeta è stato già dal sovrano impegnato. Ne fecer di ciò quelle dolci damine festa maravigliosa, e si
cominciò il second'atto, ch'ebbe un ugual successo, e forse
ancor più fortunato del primo. Un duetto principalmente parve
elettrizzare l'anime ed empirle d'un foco celeste. Giuseppe fu il
primo a domandarne, e colla voce e colle mani, la ripetizione,
abolendo così una legge fatta pochi dì prima da lui, di non
ripetere i così detti pezzi concertati.</p>
<p>Terminato lo spettacolo, presentommi il signor Lercheneim
a quelle dame che bramavano un nuovo poeta pel loro teatro,
ed autor dichiarommi di quel libretto. Non so se fosse maggiore il mio divertimento o la lor confusione e sorpresa. Mi
domandarono la cagione per cui celato aveva tanto gelosamente
il mio nome.–Per far arrossire la cabala–rispose il signor
Lercheneim graziosamente. Andai a visitare allora i miei colleghi
teatrali, e regalai a ciascuno un libretto, in cui era stampato
il mio nome a lettere maiuscole. Non si può dipingere con
parole la lor confusione. Non ardivano guardarmi in faccia
<pb n="127"/>
né favellare. Credo che avrebber voluto essere stati senza lingua
piuttosto che aver tanto laudate quelle parole prima di sapermi
autore; il che avevano fatto col pensiero di farmi avvilire a'
miei stessi occhi, ma reso avevano invece più luminoso il
trionfo mio.</p>
<p>Fui invitato la stessa sera a cenar da un cantante, dove frequentemente trovavasi l'autor della famosa satira «Asino, tu nascesti». Vi capitò, e:–Chi diavolo–diss'egli, entrando,–è
l'autor di questo bel libro?–Un «asino tu nascesti», signor
Porta mio–(così chiamavasi il mio satirico), risposi io freddamente, offerendogli un esemplare del dramma col mio nome
nel frontespizio. Non occorre dire come rimase. Ma tutti questi
divertimenti non furono nulla, in confronto de' piaceri reali da
me provati pel felice successo di questa opera. I tedeschi, naturalmente buoni e ospitali, che avevano fin allora fatto poco
conto di me, in grazia delle censure de' miei nemici e delle
lodi col «ma» prodigatemi da Casti, cercavano di darmi degli
ampi compensi de' torti fattimi, colle cortesie, colle carezze e
colle accoglienze gentili. Le donne principalmente, che non
volevano che vedere la <title>Cosa rara</title> e vestirsi alla foggia della
<title>Cosa rara</title>, credevano in verità due cose rare tanto Martini
che me. Noi avremmo potuto avere più avventure amorose
che non ebbero tutti i cavalieri erranti della Tavola rotonda
in vent'anni. Non si parlava che di noi, non si lodava altri
che noi; quell'opera aveva operato il prestigio di scoprire
delle grazie, delle bellezze, delle rarità, che in noi non si eran
vedute prima e che non si trovavano negli altri uomini. Inviti
a passeggi, a pranzi, a cene, a gite di campagna, a pescagioni;
bigliettini inzuccherati, regalucci con versi enimmatici, <abbr>ecc.</abbr> <abbr>ecc.</abbr>
Lo spagnoletto, che si divertiva moltissimo a tutto questo, ne
profittò in tutti i modi. Quanto a me, risi, feci de' buoni riflessi
sul cuore umano, e pensai a fare qualche altra <title>Cosa rara</title>,
s'era possibile; tantoppiù che Cesare, dopo avermi dati de'
segni conspicui del suo gradimento, mi consigliò di far senz'indugio un'altra opera «per questo bravo spagnuolo». Anche il conte di Rosemberg (forse perché Casti era già partito)
<pb n="128"/>
divenne con me più trattabile, e, incontrandomi pochi dì dopo
per via, mi fermò, mi diede la mano, e in un'aria di bontà,
che parea sincera:–Bravo!–mi disse–signor Da-Ponte:
avete superata la nostra aspettazione.–Chinai la testa, ma
francamente soggiunsi:–Eccellenza, ci volea poco.–</p>
<p>Volli allora, senza perder tempo, pensar a qualche bello ma
differente soggetto, su cui scriver un altro dramma per Martini;
ma troppi furono i compositori che mi chiesero drammi, o
chiedere me li fecero da' primi signori della città, per lasciarmi
la libertà di scegliere il compositor della musica che più mi
fosse piaciuto. Malgrado mio, mi vidi costretto di scriverne
due per due maestri di cappella, ch'io non amava né stimava
molto, e della cui caduta era sicurissimo. Uno di questi fu
Reghini, per cui pregava e instava Salieri, che avea dimenticati i suoi giuramenti e desiderava vivamente di scriver la
musica per qualche mio dramma e che io ho creduto onesta
cosa compiacere, memore de' buoni uffizi fatti per me nella
promozione mia al poetato. Scrissi dunque un'operetta buffa,
che intitolai <title>Il filosofo punito</title>; ma era meglio intitolarla <emph>Il
maestro e il poeta puniti a vicenda</emph>. Cadde, come dovea cadere. Gli amici di Reghini diedero la colpa alle parole: io la
diedi alla musica ed alla cattiva opinione ch'aveva del compositore; opinione che soffocava l'estro poetico nella mia testa.
La lite non fu e non sarà mai decisa. L'altro compositore fu
Peticchio, uomo di pochissima levatura e di scarsissimi musicali talenti. Aveva egli già cominciata un'opera del famoso
Brunati, di quello cioè che, Casti suadente, aveva scritto la
satira contro <title>Il ricco d'un giorno</title>. Ma l'imperatore, che ne
avea, poche sere prima, veduta un'altra colla musica d'un tedesco, ch'era la cosa più miserabile che siasi mai su scena italiana
rappresentata, ordinò che opere «brunatiche» non si rappresentassero più sul teatro di Vienna. Insegnava Peticchio la musica
alle sorelle d'una damigella d'onore di corte, e queste erano
strettissime amiche del dottor Brusati, mio amico e mio medico.
Domandommi questi un favore, esigendo però solenne promessa
di farglielo: il che avendogli io promesso, mi chiese di far
<pb n="129"/>
un'opera per Peticchio.–Cadrà–gli risposi.–Non importa.
Peticchio è un ingrato verso di voi: non dovea mai condiscendere a prender parole da un tale sciocco e nemico vostro,
quando potea ottenerle da voi. Tutti credono che vorrete
vendicarvi, negandogli un libro. Io dissi che vi conosco troppo
bene, che so questi non essere i vostri princìpi, e m'impegnai di farvi fare un'opera per lui.–« <foreign lang="lat">Demisi auriculas
ut iniquae mentis asellus</foreign>», ed altro non dissi se non:–Venga
da me.–Scelse, tra vari argomenti offertigli, il <title>Bertoldo</title>:
andò al diavolo, ed era naturale. Oltre la difficoltà di scrivere
de' versi per un maestro bestia, n'ebbi una di gran lunga maggiore nel dover fare delle parole nuove a musica già fatta su
delle parole bestiali di Brunati. Basta ciò per sapere qual doveva essere il suo destino. Due o tre dì dopo vidi l'imperatore.–Da-Ponte–diss'egli,–fate de' drammi pe' Mozzart,
pe' Martini, pe' Salieri! non ne fate mai per questi Potacchi,
Petecchie, Pitocchi, Peticchi... come si chiama colui? Casti era
più furbo di voi: non facea de' libri che per un Paisiello e
per un Salieri.–</p>
<p>Anche queste due opere dunque si misero a dormire col
<title>Ricco d'un giorno</title> e col <title>Finto cieco</title>, e si tornò al <title>Figaro</title> e
alla <title>Cosa rara</title>. Pensai però che tempo fosse di rianimare la
vena poetica, che mi parea secca del tutto, quando scrissi per
Reghini e Peticchio. Me ne presentarono l'occasione i tre prelodati maestri, Martini, Mozzart e Salieri, che vennero tutti tre
in una volta a chiedermi un dramma. Io gli amava e stimava
tutti tre, e da tutti tre sperava un riparo alle passate cadute
e qualche incremento alla mia gloriuccia teatrale. Pensai se non
fosse possibile di contentarli tutti tre e di far tre opere a un
tratto. Salieri non mi domandava un dramma originale. Aveva
scritto a Parigi la musica all'opera del <title>Tarar</title>, volea ridurla al
carattere di dramma e musica italiana, e me ne domandava
quindi una libera traduzione. Mozzart e Martini lasciavano a
me interamente la scelta. Scelsi per lui il <title>Don Giovanni</title>, soggetto che infinitamente gli piacque, e <title>L'arbore di Diana</title> pel
Martini, a cui dar voleva un argomento gentile, adattabile a
<pb n="130"/>
quelle sue dolcissime melodie, che si senton nell'anima, ma
che pochissimi sanno imitare. Trovati questi tre soggetti, andai
dall'imperadore, gli esposi il mio pensiero e l'informai che
mia intenzione era di far queste tre opere contemporaneamente.
–Non ci riuscirete!–mi rispose egli.–Forse che no replicai;–ma mi proverò. Scriverò la notte per Mozzart, e
farò conto di legger l'<title>Inferno</title> di Dante. Scriverò la mattina
per Martini, e mi parrà di studiar il Petrarca. La sera per
Salieri, e sarà il mio Tasso.–Trovò assai bello il mio parallelo; e, appena tornato a casa, mi posi a scrivere. Andai al
tavolino e vi rimasi dodici ore continue. Una bottiglietta di
«tockai» a destra, il calamaio nel mezzo, e una scatola di tabacco
di Siviglia a sinistra. Una bella giovinetta di sedici anni (ch'io
avrei voluto non amare che come figlia, ma ... ) stava in casa
mia con sua madre, ch'aveva la cura della famiglia, e venìa
nella mia camera a suono di campanello, che per verità io
suonava assai spesso, e singolarmente quando mi pareva che
l'estro cominciasse a raffreddarsi: ella mi portava or un biscottino, or una tazza di caffé, or niente altro che il suo bel
viso, sempre gaio, sempre ridente e fatto appunto per inspirare
l'estro poetico e le idee spiritose. Io seguitai a studiar dodici
ore ogni giorno, con brevi intermissioni, per due mesi continui,
e per tutto questo spazio di tempo ella rimase nella stanza
contigua, or con un libro in mano ed ora coll'ago o il ricamo,
per essere pronta a venir da me al primo tocco del campanello.
Mi si assideva talvolta vicino senza muoversi, senza aprir bocca
né batter occhio, mi guardava fisso fisso, sorrideva blandissimamente, sospirava e qualche volta parea voler piangere: alle
corte, questa fanciulla fu la mia Calliope per quelle tre opere,
e lo fu poscia per tutti i versi che scrissi per l'intero corso
di altri sei anni. Da principio io le permettea molto sovente
tali visite; dovei alfine renderle menospesse, per non perdere
troppo tempo in tenerezze amorose, di cui era perfetta maestra.
La prima giornata frattanto, tra il «tockai», il tabacco di Siviglia,
il caffé, il campanello e la giovine musa, ho scritte le due prime
scene del <title>Don Giovanni</title>, altre due dell'<title>Arbore di Diana</title> e più
<pb n="131"/>
di metà del primo atto del <title>Tarar</title>, titolo da me cambiato in
<title>Assur</title>. Portai la mattina queste scene a' tre compositori, che
appena volevan credere che fosse possibile quello che cogli
occhi propri leggevano; e in sessantatré giorni le due prime
opere erano finite del tutto, e quasi due terzi dell'ultima.</p>
<p><title>L'arbore di Diana</title> fu la prima a rappresentarsi. Ebbe un
incontro felicissimo e pari almeno a quello della <title>Cosa rara</title>.
Dirò poche cose di quest'opera, che forse il mio lettore udrà
con qualche diletto. Il signor Lercheneim, di cui feci cenno
poco fa, era grandissimo ammiratore ed amico di Martini.
Due o tre giorni prima ch'io dessi alcun verso a questo maestro, venne da me con lui, e, mezzo scherzoso, mezzo sdegnato:
–Quando avrà–diss'egli–il nostro Martini de' versi?–Posdomani–risposi.–Dunque il soggetto è scelto?–Senza dubbio–soggiunsi.–Il titolo dell'opera?–<title>L'arbore di Diana</title>.–È fatto il piano?–disse il Martini.–Non v'ha dubbio. Per buona sorte servirono da cena, ed io pregai i due amici
di cenar meco, assicurandoli che dopo la cena mostrerei loro
il piano che domandavano di vedere. Accettaron l'invito ed
io, che non solo non avea fatto alcun piano, ma che aveva
detto che il titolo era <title>L'arbore di Diana</title>, senza aver la minima
idea di quello che quest'arbore doveva essere, finsi che m'occorresse alcuna cosa in un'altra stanza, e diedi ordine d'essere
in pochi minuti chiamato. Lasciai i due amici colla mia bella
musa e con mio fratello che viveva con me, andai in un gabinetto laterale, e in men di mezz'ora imaginai e descrissi tutto
il piano dell'opera, ch'oltre a qualche merito di novità, aveva
quello di dar mirabilmente nel genio al mio augusto protettore
e sovrano. Aveva egli a quel tempo con un santo decreto abolita intieramente la barbara instituzione monacale negli Stati ereditari. Finsi dunque che Diana, dea favolosa della castità, avesse
un albero nel suo giardino, i cui rami producessero de' pomi
d'una grandezza straordinaria; e, quando le ninfe di questa
dea passavano sotto quell'albero, se caste in fatti e in pensieri,
que' pomi diveniano lucidissimi, e uscivan da quelli e da tutti
i rami de' suoni e de' canti di celeste soavissima melodia; se
<pb n="132"/>
alcuna di quelle avea commesso qualche delitto contra la santità di quella virtù, le frutta, divenendo più nere d'ogni carbone, cadevanle sulla testa o sul dosso e la punivano, sfigurandole
il viso o ammaccandole e rompendole qualche membro, a proporzione del suo delitto. Amore, non potendo soffrire una legge
tanto oltraggiosa alla sua divinità, entra nel giardino di Diana
sotto spoglie feminili, innamora il giardiniere della dea, gli
insegna il modo d'innamorare tutte le ninfe, e, non contento
di questo, v'introduce il bell'Endimione, di cui alfin innamorasi Diana stessa. Il sacerdote della dea scopre ne' sacrifizi
esservi de' delitti nel virginale recinto, e, coll'autorità sacerdotale
datagli dalla diva, ordina che tutte le ninfe e Diana stessa
soggiacciano alle prove dell'albero. Questa, che vede d'essere
scoperta, fa tagliar quella pianta miracolosa, e Amore, comparendo in una nube di luce, ordina che il giardino di Diana si
cangi nella reggia d'amore. Questo dramma, per mia opinione,
è il migliore di tutti i drammi da me composti, tanto per l'invenzione che per la poesia: è voluttuoso senza essere lascivo
e interessa, per quel che parve da più di cento rappresentazioni
che se ne son fatte, dal cominciamento alla fine. Il conte di
Rosemberg mi domandò dove trovato avea quelle belle cose;
ed io gli risposi:–Nella schiena de' miei nemici.–L'imperadore poi, che intese il pensiero mio e se ne compiacque, mi
mandò a casa cento zecchini.</p>
<p>Non s'era fatta che la prima rappresentazione di questo spettacolo, quando fui obbligato di partire per Praga, dove doveasi
rappresentar per la prima volta il <title>Don Giovanni</title> di Mozzart,
per l'arrivo della principessa di Toscana in quella città. Mi vi
fermai otto giorni per dirigere gli attori, che doveano rappresentarlo; ma, prima che andasse in scena, fui obbligato di tornar
a Vienna, per una lettera di foco che ricevei dal Salieri, in cui,
fosse vero o no, informavami che l'<title>Assur</title> doveva rappresentarsi immediatamente per le nozze di Francesco, e che l'imperatore gli aveva ordinato di richiamarmi. Tornai adunque a
Vienna, viaggiando dì e notte; ma a mezza strada, sembrandomi
d'essere stanco, domandai d'andar a letto per un paio d'ore.
<pb n="133"/>
Mi coricai, e, quando i cavalli erano pronti, si venne a chiamarmi. Balzo dal letto mezzo addormentato, discendo dalle
scale, entro nella vettura e parto. A qualche distanza giungemmo
a una barriera, ove mi domandano una piccola somma pel mio
passaggio. Metto la mano in tasca, e qual fu la mia sorpresa
quando non trovai un soldo nel borsellino, dov'io posi la mattina cinquanta zecchini, che l'impresario di Praga, Guardassoni,
pagato m'avea per quell'opera! Pensai d'averli perduti nel letto,
dove m'era coricato vestito. Ritorno subito a quell'osteria, non
v'era un soldo. L'oste e sua moglie, persone veramente di
garbo, chiamano tutti i servi, cercano, esaminano, minacciano;
ma nessuno confessa d'aver guardato in quel letto. Una fanciulletta di cinque anni al più, ch'avea veduto una delle serve rifar il
letto per un altro forestiero:–Mamma, mamma!–esclamò–
la Caterina ha rifatto il letto, quando il signore partì.–La
ostessa fece spogliare la Caterina, e le trovò nel seno i cinquanta zecchini. Perdei due ore di tempo in questa faccenda;
ma, lieto d'aver trovato quel danaro, pregai quella buona gente
di perdonare a quella lor serva, e, senza fermarmi che a cangiar cavalli, arrivai il dì dopo a Vienna. Mandai per Salieri, e
mi misi al lavoro. In due giorni l'<title>Assur</title> era all'ordine. Si rappresentò; e fu tale il successo, che per molto tempo rimase in
dubbio quale delle tre opere fosse la più perfetta, si parli della
musica o delle parole.</p>
<p>Io non avea veduto a Praga la rappresentazione del <title>Don
Giovanni</title>; ma Mozzart m'informò subito del suo incontro maraviglioso, e Guardassoni mi scrisse queste parole: «Evviva
Da-Ponte, evviva Mozzart. Tutti gli impresari, tutti i virtuosi
devono benedirli. Finché essi vivranno, non si saprà mai che
sia miseria teatrale». L'imperadore mi fece chiamare e, caricandomi di graziose espressioni di lode, mi fece dono d'altri
cento zecchini, e mi disse che bramava molto di vedere il <title>Don
Giovanni</title>. Mozzart tornò, diede subito lo spartito al copista, che
si affrettò a cavare le parti, perché Giuseppe doveva partire.
Andò in scena, e... deggio dirlo? il Don Giovanni non piacque! Tutti, salvo Mozzart, credettero che vi mancasse qualche
<pb n="134"/>
cosa. Vi si fecero delle aggiunte, vi si cangiarono delle arie,
si espose di nuovo sulle scene; e il <title>Don Giovanni</title> non piacque.
E che ne disse l'imperadore?–L'opera è divina: è forse forse
più bella del <title>Figaro</title>, ma non è cibo pei denti de' miei viennesi.–Raccontai la cosa a Mozzart, il quale rispose senza
turbarsi:–Lasciam loro tempo da masticarlo.–Non s'ingannò.
Procurai, per suo avviso, che l'opera si ripetesse sovente: ad
ogni rappresentazione l'applauso cresceva, e a poco a poco anche i signori viennesi da' mali denti ne gustaron il sapore e ne
intesero la bellezza, e posero il <title>Don Giovanni</title> tra le più belle
opere che su alcun teatro drammatico si rappresentassero.</p>
<p>Fu a quest'epoca, se non fallo, che la Coltellini, famosa
attrice ma debole cantante, venne per la seconda volta a Vienna.
Ella era la sirena favoritissima di Casti, e in conseguenza del
conte di Rosemberg, dall'imperadore medesimo assai benveduta. Essendo essa o immaginandosi d'essere mal vista e perseguitata dal maestro Salieri, che reggeva in gran parte il teatro,
scrisse una lettera sì viva e sì ardita all'imperadore, che venne
ordine preciso di congedare la compagnia degli italiani. Thorwart, vice direttore del teatro e nemico mortale degli italiani,
venne lietissimo alla prova dell'opera e lesse una lettera, scritta
dal campo al conte direttore, nella quale gli dava perentoriamente l'ordine di dire a ciascun di noi che alla fine di quella
stagione Sua Maestà intendeva di chiudere il teatro italiano.
Questa novella contristò tutta la città, tutti i cantanti e almeno
da cento persone, tra suonatori, illuminatori, figuranti, comparse,
sarti, pittori, servi, <abbr>ecc.</abbr>, che da questo stabilimento traevano la
lor sussistenza e quella delle loro famiglie. Mi entrò nella testa
l'ardito pensiero di fargli cangiare consiglio o di trovar qualche
mezzo di ritener i cantanti, senza dipendere dalla corte. Andai
a trovare tutte quelle dame, che amavano sopra tutto il nostro
teatro; e, fatto un piano semplicissimo, che dovea risparmiare
un terzo almen della spesa, senza scemar alcun virtuoso favorito, proposi di fare una sottoscrizione di centomila fiorini per
un fondo teatrale, e depositarlo nel banco regio, senza debito
di pagar interesse. Dopo aver con questo fondo e l'entrate
<pb n="135"/>
serali pagate tutte le spese, feci veder chiaramente che vi dovea
rimanere un guadagno di venticinquemila fiorini. In meno di
otto giorni v'era in mia mano una sottoscrizione di centomila
fiorini. Il baron Gondar, rispettabilissimo e ricchissimo signore
viennese, dovea ricevere il danaro di sottoscrizione ed esser il
direttore degli spettacoli teatrali; ed io il sottodirettore.</p>
<p>Intanto l'imperatore tornò a Vienna, ed io andai senza indugi da lui. Appena mi vide, mi fece entrar nel suo gabinetto
e mi domandò come andava il teatro.</p>
<p>–Sire, il teatro non può andar peggio.</p>
<p>–Come? Perché?</p>
<p>–Perché siamo tutti disperati e dolenti per dover lasciar
a settembre il nostro adorabile padrone–e, dicendo queste parole, mi caddero alcune lagrime, di cui egli s'accorse; e con
una bontà, che non può dipingersi con parole:–No, voi
nol perderete,–mi disse.</p>
<p>–Ma, se il teatro non sussiste più, quante persone, quante
famiglie non periranno?</p>
<p>–Ma io non posso pensare a spendere delle somme immense
per divertir me ed altri, or che n'ho tanto bisogno per oggetti
assai più importanti. Sapete voi ch'il teatro italiano mi costa
più di ottantamila fiorini l'anno? Io non posso prender il danaro degli uni per darlo agli altri. E poi... e poi... quella
cara Coltellini...-</p>
<p>Mentr'egli così diceva, io trassi cautamente un grandissimo
foglio di carta reale piegato diverse volte, e gliel feci ad arte
vedere, perché mi chiedesse che cosa fosse. Difatti mel chiese,
ed io gli risposi ch'era un corto memoriale.</p>
<p>–Corto?</p>
<p>–Cortissimo.</p>
<p>–In un foglio di carta reale?–Spiegò il foglio con una
faccia un po' seria, ma non vi erano in tutto quell'ampio spazio
che questi due versi di Casti:
<q rend="block" direct="unspecified">
<lg type="versi">
<l> Proposizioni ognuno far le può:</l>
<l>il punto sta nell'accettarle o no.<pb n="136"/></l>
</lg></q></p>
<p rend="noindent">Non poté trattenere le risa, e mi chiese che proposizione aveva, da
fargli. Sire–risposi,–non domando che l'uso del suo teatro,
ed io darò alla Maestà Vostra ed a Vienna la stessa compagnia
e gli stessi spettacoli tre volte per settimana. </p>
<p>–Voi? Siete dunque sì ricco?</p>
<p>–No. Sire. Ma ecco quello che ho fatto, da che ci pervenne
la trista novella del nostro congedo.–Trassi allora di tasca
due altri fogli, in uno de' quali v'eran segnati vari nomi di
cavalieri e dame, ciascuno e ciascuna delle quali prometteva di
pagar cinquecento fiorini per una loggia in primo, secondo o
terzo ordine, o una certa somma per tanti biglietti d'ammissione,
all'uso di Londra: nell'altro v'era un esatto calcolo di entrate
serali e di spesa, calcolo tratto da'libri del teatro medesimo.
Die' un'occhiata a tutto.</p>
<p>–Ebbene!–disse–andate da Rosemberg e ditegli ch'io
vi do l'uso del teatro.–</p>
<p>Rosemberg mi ricevette con gran giubilo; ma entrò Thorwart, e questi, sotto vari pretesti, guastò la faccenda.</p>
<p>–Eccellenza, non abbiamo né un ricco scenario né un ricco
vestiario. Vi sarebbero sempre dispute tra cantanti italiani e attori
tedeschi: non si possono trasportar le scene ogni giorno senza
grandissimo disturbo. Eccellenza, non può essere.–Il conte
allora ripigliò anch'egli:–Non può essere, non può essere. Uscito dalla sua camera, corsi al palazzo reale, trovai Cesare
solo, e senza aspettar che parli, tutto ansante e senza fiato:
–Sire–diss'io,–Thorwart dice e il conte Rosemberg, facendogli l'eco, ripete che non si può.–Datemi il vostro piano
–disse allora egli.–Gliel porsi, ed ei scrisse al piede:
<q rend="block" direct="unspecified">
<p>Conte, dite a Thorwart che si può, e che ritengo il teatro per
conto mio, secondo il piano del Da-Ponte, a cui raddoppierete
la paga.</p>
<p>Giuseppe.</p></q></p>
<p>Tornai dal conte, il quale mi ricevette con grandissima gioia,
e non poté astenersi dal gridare:–Bravo, bravo il nostro
Da-Ponte!–In breve ora si sparse la nuova per tutta la città,
<pb n="137"/>
ed io ebbi alla casa mia più di ottanta persone, che vennero a
ringraziarmi e a giurarmi gratitudine, stima, amicizia. Oh quanto
differenti son le parole del labbro dai sentimenti del core! o
almen come presto l'uom si dimentica de' benefici che riceve,
delle promesse che fa e della riconoscenza che deve al benefattore, contra cui ben sovente volge le armi dell'invidia e dell'odio, credendo in tali guisa di scuoter il peso, umiliante per
un ingrato, del beneficio! Chi crederebbe che queglino appunto,
che più degli altri fruirono di questo fortunato maneggio e che
da principio parevan più sentirne e riconoscerne il merito, furono quelli poi che più s'adoprarono per la mia perdita, e che
non furon contenti, finché non videro la mia intera ruina in
Vienna? Non è lontano il momento di vedere, come
<q rend="block" direct="unspecified">
<lg type="versi">
<l rend="align:right">di buon seme mal frutto</l>
<l>colsi, e qual merito ha chi ingrato serve.</l>
</lg></q></p>
<p>Svilupperò brevemente questa teatrale congiura, la quale,
sebbene da sé non interesserà gran fatto i miei leggitori, pur,
come cosa che produsse un intero cambiamento in tutto il rimanente della mia vita, non credo che siami permesso l'ommetterla in queste <title>Memorie</title>. Mi giova informar qui chi mi legge,
che, sebben io sia stato generalmente inclinatissimo alla passione d'amore, nulladimeno mi feci solennissima legge di non
amar donna di teatro, e per più di sett'anni ebbi il valore di
resistere a ogni tentazione e di rigorosamente osservarla. Per
mia disgrazia capitò una cantante, che, senza avere gran pregio di bellezza, mi dilettò pria col suo canto; indi, mostrando
gran propensione per me, finii coll'innamorarmene. Avea per
verità molto merito. La sua voce era deliziosa, il suo metodo
nuovo e maravigliosamente toccante: non aveva una figura
molto leggiadra e non era ottima attrice, ma, con due bellissimi
occhi, con una bocca molto vezzosa, pochissime furon l'opere
in cui non piacesse infinitamente. Il suo esser utile al teatro
accresceva le mie premure e l'affetto mio, particolarmente dopo
esser stato io la causa primaria della sua permanenza in quella
città. Ma questa donna, oltre aver eccitata l'invidia nell'altre
<pb n="138"/>
cantanti, e in due specialmente, l'una tedesca e protetta forse
un po' troppo dal buon Salieri, l'altra italiana, che, sebbene
sguaiata e di poco merito, pure, a forza di smorfie, di pagliacciate e forse di mezzi più teatrali, s'era formata un gran partito
tra cuochi, staffieri, camerieri, lacché, parrucchieri, <abbr>ecc.</abbr>, e per
conseguenza si teneva per una gioia; era, oltre tutto questo,
d'un carattere un po' violento e fatto per irritar i malevoli,
piuttosto che per conciliarsi amici. Questo però non le toglieva
il suo vero merito, e perciò io la sostenni, la difesi contro ai
cabalisti e, finché visse Giuseppe, vani furono tutti i loro intrighi, tanto contra lei che contra me. Scrissi per lei <title>Il pastor
fido</title> e <title>La cifra</title> con musica di Salieri, due drammi che non
formaron epoca nelle glorie musicali di quello, sebbene in varie
parti bellissime; e <title>La scola degli amanti</title>, con musica di Mozzart,
dramma che tiene il terzo loco tra le sorelle nate da quel celeberrimo padre dell'armonia.</p>
<p>Ma non fu in questi tre drammi che crebbe l'invidia de' suoi
nemici e de' miei: fu in un'opera quaresimale di un nuovo
genere, intitolata <title>Il pasticcio</title> e rappresentata a benefizio de'
cantanti, nella quale introdussi i migliori pezzi di tutte le opere
che in vari anni s'erano vedute su quelle scene, cangiando
ogni sera la maggior parte di quelli, e accrescendo l'effetto per
un'introduzione inaspettata. Quest'opera era una critica assai
arguta e piacevole del pubblico, degli impresari, de' cantanti,
de' poeti, de' maestri di cappella, alfine di me medesimo.
Piacque tanto, che si rappresentò dieci volte con crescente applauso. Gli amatori del teatro n'erano deliziosamente soddisfatti.
L'entrate serali furono doppie, e l'imperatore medesimo portò
ogni sera per la sua loggia cento zecchini, e dugento nella serata annunziata per me. Avendo io composto quell'opera senza
soccorso di compositore, e presivi quelli tra cantanti, che aveano
un diritto alla munificenza del pubblico e del sovrano per i
loro talenti, tutti gli altri, ch'esclusi vidersi, divenner furenti
tanto contra la mia amica, per cui io avevo immaginato quello
spettacolo, che contra me. Quegli, che sopra tutti si risentì, fu
il bravo maestro Salieri; un uomo ch'io amai e stimai e per
<pb n="139"/>
gratitudine e per inclinazione, con cui passai molte ore dottamente felici, e che per sei anni continui, cioè dalla rappresentazione del <title>Burbero</title> a quella della <title>Cifra</title>, era stato, più che
amico, fratello mio. Il suo troppo affetto per la Cavalieri (nominiamola), donna che aveva abbastanza di merito per non
aver bisogno d'alzarsi per via d'intrighi, e il mio, parimente
soverchio, per la Ferrarese (nominiam anche questa), fu il dolente motivo di rompere un nodo d'amicizia, che dovea durar
colla vita, e che s'è ben in me raffreddata per qualche tempo,
ma colla lontananza e col tempo rinacque più che mai viva, per
detestare chi ne fu la causa e per chieder dopo trentatré anni
perdono di sì gran fallo a Dio ed al caro amico, se ancora
vive; <note place="foot" anchored="yes">
<p>Seppi di poi con dolore che il Salieri morì.</p></note>
il che mi sarà dolce sapere.</p>
<p>Fu a questi tempi, cioè verso l'anno <num>1790</num>, che il mio augusto signore e protettore morì. Il desiderio di questo ottimo
principe era di porre sul trono dell'Austria il nipote Francesco,
imperadore attuale, educato da lui nei suoi stessi princìpi.
Così sperava di dare l'ultima mano alle cose cominciate da
lui. Leopoldo s'oppose: aveane il dritto di successione, e volle
regnare. Giuseppe tuttavia morì rassegnato e tranquillo, e al
medico, che ebbe l'onorato coraggio di annunziargli la morte,
fece de' doni degni di lui. E questa è la storia vera di quel
grande evento. Io stava nell'anticamera del mio moribondo
signore, con un piccolo numero di persone che gli prestavan
in lagrime gli ultimi uffizi. I primi medici della città l'assistevano, e, quantunque sicuri che inevitabil fosse la di lui dissoluzione, nessuno avea avuto l'ardire o, per meglio dire, la
forza di dirglielo. Accortosi l'imperatore della loro irresolutezza,
fece chiamar a sé il dottor Quirini, e, pregandolo e quasi
comandandogli di dirgli il vero, fece sì che quel bravo medico gli annunziò, lagrimando, l'impossibilità della sua guarigione. Ciò accadde il giorno medesimo in cui la principessa di
Wirtemberg, prima sposa del regnante imperatore Francesco,
<pb n="140"/>
doveva esser sepolta. Terminata la pompa funebre, chiese placidamente come ite eran l'esequie, e ordinò che il solito catafalco e tutti gli altri apparati di sepoltura reale si lasciassero
intatti, aggiungendo placidamente:–Tutto ciò servirà per me. Diede ordine a un tempo stesso ad uno dei suoi primari
uffiziali di mandar la sua più ricca carrozza e due bellissimi
cavalli al dottor coraggioso che l'ubbidì, e il giorno dopo
<q rend="block" direct="unspecified">
<lg type="versi">
<l>al ciel volò quell'anima beata.</l>
</lg></q></p>
<p>Poco tempo dopo, arrivò Leopoldo a Vienna. Al suo avvenimento al trono composi una canzone, nella quale, dopo aver
pianta la morte di Giuseppe, cantai le virtù di Leopoldo. Sincero era il mio dolore, sincera egualmente era la mia lode di
questo sovrano, che mille combinazioni fatali mi rendettero poi
sfavorevole. Le cose ch'io sto per narrare parranno probabilmente incredibili, ma son note a Vienna (per cui sopra tutto le
scrivo) ; son nate verso la fine del passato secolo, sotto gli occhi
di mille e mille che ancora vivono, che leggeranno, spero,
queste <title>Memorie</title>, e cui sfido solennemente a smentir quel che
scrivo nella più piccola circostanza de' fatti o nel colorito solo
con cui le dipingo.</p>
<p>Nel cominciamento del regno leopoldiano pareva che tutte
le cose andassero a seconda per me. Leopoldo, occupato da
faccende importantissime, non avea tempo di badare alle frivolezze ed imbrogli del teatro. Capitò intanto il re di Napoli
colle figlie, destinate a spose de' due principi reali, e allora
non si pensò che a pubbliche feste. Il principe d'Auesperg e
il marchese del Gallo furono quelli che più degli altri si distinsero in festeggiarlo. Tra gli altri divertimenti destinatigli, in
un certo dì stabilito, volle quel principe che fossevi una cantata
analoga alla circostanza, e incaricò me della scelta del compositore, del loco ove doveva rappresentarsi e della qualità e
numero de' cantanti, con pien potere di ordinare gli abiti e le
decorazioni. Nel suo magnifico palagio, oltre un bel teatrino,
in cui dovea rappresentarsi una commediola, eravi in un gran
giardino una superba rotonda, colla statua di Flora nel mezzo,
<pb n="141"/>
ed il rimanente del tutto vuoto. Io non aveva per fare ciò
che tre giorni di tempo. Scelsi l'allora giovine Weigl per fare la
musica. Lo condussi la sera da me, feci la prima aria della mia
cantata, che intitolai <title>Il tempio di Flora</title>, e, mentre ei faceva
la musica di quella, io intendeva di proseguire. Erano questi
i versi della prima aria:
<q rend="block" direct="unspecified">
<lg type="versi">
<lg>
<l>Di gemme e di stelle</l>
<l>s'avessi abbondanza,</l>
<l>corona di quelle</l>
<l>a te vorrei far.</l></lg>
<lg>
<l>Ma il fato non diemmi</l>
<l>che impero de' fiori:</l>
<l>son questi i tesori</l>
<l>che a te posso dar.</l></lg>
</lg></q></p>
<p>Appena lessi questi versi al compositore, che, come fosse
invasato d'una fiamma celeste, si mise a farne rapidissimamente
la musica, che in verità era d'una armonia e squisitezza meravigliosa. Il suo entusiasmo accrebbe subito il mio, e dalla
sera alla mattina quella cantata era intieramente finita. Tre dì
dopo si rappresentò; e l'effetto fu sorprendente. L'idea di
quella era sì nuova, che varrà il prezzo dell'opera il farne la
descrizione. Questa rotonda conteneva circa trecento persone,
oltre un piccolo spazio destinato agli attori. Levata la statua
di Flora, vi misi sul piedistallo una cantante, che, rimanendo
del tutto immobile, faceva parere agli spettatori d'essere la
dea marmorea. Una specie di sipario, situato dietro alla statua,
nascondeva una banda numerosissima di strumenti da fiato, e
il loco era oscurissimo. Allo splendore cupo d'un lanternino,
entrar doveva al mio cenno la real compagnia col suo séguito,
e al primo entrarvi tutto era silenzio ed oscurità; ma ad un
tratto illuminavasi il loco da una infinità di lumicini celati sulle
cornici del tempio, e l'orchestra nascosta, con suoni a poco a poco
crescenti, empieva quel loco d'una melodia di paradiso. Gli spettatori trovavansi improvvisamente assisi su sedili di fiori, e, dopo
la prima aria e un recitativo di Flora, scaturivano dal palco
<pb n="142"/>
diversi Amorini, ch'erano mandati da Venere e da Cupido, per
presentar rose e mirti agli sposi; ma, nell'atto di presentarli,
appariva Minerva, s'opponeva all'offerta di tali fiori, e pretendeva che meglio convenissero agli sposi ed a' pari loro gli
olivi di Minerva e gli allori di Apollo. Fra tal contenzione
Flora scendea dal suo piedistallo, e, levandosi la ghirlanda di
testa, inginocchiavasi davanti alla regina, madre delle spose, e,
cantando un'aria dolcissima, a lei presentavala. Ma la regina,
baciandola in fronte, rimettevala all'offeritrice, non come dea,
ma come cantante.</p>
<p>L'effetto di questa cantata fu mirabile. Il principe Auesperg
ne fu sì contento, che la domane fece de' ricchi presenti a tutti
i cantanti; ed a me mandò una bella cervetta colle corna coperte d'una lama d'oro, una scatola del medesimo metallo
e una borsa con cinquanta zecchini.</p>
<p>Non andò così la faccenda col marchese italiano. Diede egli
il carico della cantata a Peticchio, suo compatriotta, e questi o
pregò di fare o fu pregato da un certo abate Serafini d'impiegarlo a far le parole. Questo signor abate, per esser segretario
d'ambasciata del ministro di Lucca, credeva forse esserlo delle
muse; ma in verità era tanto poeta quanto io general d'armata,
e, dopo d'aver composto, a forza di dita e d'aritmetica, questi
due versi:
<q rend="block" direct="unspecified">
<lg type="versi">
<l>Da quel fatal istante</l>
<l>che ti perdei nell'onde,</l></lg><note place="foot" anchored="yes"><p>Napoli parla col re ch'era partito per Vienna.</p></note></q></p>

<p rend="noindent">perdé, insieme col povero Ferdinando, anche l'estro e la lira:
volle far credere d'aver la febbre, e piantò come un cavolo
il maestro per più di due settimane, senza più dargli un sol
verso. Non mancavano che tre giorni alla festa, e, non trovando
altro ripiego, s'ebbe novellamente ricorso a me. Il marchese
del Gallo ansiosamente venne a tiro sei alla mia casa, mi fece
un preambolo ministeriale, e insieme l'onore di «supplicarmi»
<pb n="143"/>
d'assisterlo. Io non ho mai amato cozzar co' grandi. Gli risposi che m'era grata cosa il servirlo. Partì esultante, mandò
Peticchio da me, e in trentasei ore ho fatto una cantata nuova
per musica vecchia, che piacque e quanto alle parole e quanto
alla musica. Forse era lavoro d'altri maestri, ma, s'era di Peticchio, era veramente la sola cosa buona ch'ei fece. Il signor
marchese ne parve contentissimo, e due dì dopo volle darmi
de' segni di sua liberale «munificenza». Mi mandò una lettera
di due pagine, in cui v'acchiuse una cedola di cinquanta fiorini
(cinque ghinee!), ch'io immediatamente regalai al portatore.</p>
<p>Il signor marchese ne fu offeso. Era questo signor Gallo
carissimo alla corte; era giovine, bello, ben fatto e d'uno
spirito vivacissimo. Ma la generosità non va sempre unita a
tai pregi. Dissimulò tuttavia e venne di nuovo a trovarmi. La
sua visita non mi sconcertò; e, prima ch'el nulla dicesse, gli
parlai così:–Signor marchese, l'onore che mi ha fatto e il
buon esito del mio zelo si pagano a vicenda, e, mandandomi
cinquanta fiorini, Ella ferì mortalmente il mio amor proprio, che
non s'aspettava che un «Bravo Da-Ponte!», il quale, uscendo
da una bocca sì rispettabile come la sua, avrebbe valuto più
che tutto il danaro del mondo. Li diedi perciò ad un de' suoi
servi, che non conoscerebbe il pregio di queste parole, ma
che conosce quello dell'oro.–Signor Da-Ponte–rispose
egli,–io son mortificatissimo. Ella mi dica almeno se v'è
cosa al mondo ch'io far possa per lei.–</p>
<p>Volea parlargli di Leopoldo. Io mi era già accorto che quel
sovrano era sdegnato con me. Ma, come mi parve dagli occhi
di quel cortigiano ch'egli non fosse sincero, così credei che
fosse assai meglio non avvilirmi, e quindi soggiunsi che non
credea veramente ch'alcuna cosa occorressemi. Tacque per
pochi istanti; poi, cavando un orologio d'oro di tasca:–Almeno–diss'egli–le piaccia accettare questa mostra, come
una memoria della mia riconoscenza.–Non valea molto più di
cinquanta fiorini, ma non osai rifiutarla, e la regalai poche ore
dopo alla versi-spirante mia musa. L'effetto di questa temerità
fu per me fatalissimo. Il marchese del Gallo divenne da quel
<pb n="144"/>
momento mio nemico feroce, e fu Leopoldo medesimo che qualche tempo dopo mel disse.</p>
<p>Torniamo adesso alla Ferraresi. Questa virtuosa, per me funesta, con tutti i difetti del suo personale e del suo carattere, era
infallibilmente, come già dissi, utilissima a quel teatro. Questo
aumentava il numero de' suoi nemici, o per una rivalità sempre
omogenea a quella sorta di gente, o per protezione di qualche
altra cantante. Un poco per amore, un poco per giustizia, ma
sopra tutto pel ben d'un teatro, che parea esser cosa mia propria, io sostenea a spada tratta questa cantante: ella era stata
impegnata per due anni e mezzo, e questo tempo era vicino
a spirare; un'altra cantante era già stata impegnata, e questa
era una favorita distinta sì del sovrano che della regina. Ad
onta di tutto questo, osai proporre la riconfermazione della
mia amica per soli sei mesi. A chi ne feci la proposizione?
Al Rosemberg e questo sotto sigillo di secretezza. Gli addussi
delle ragioni fortissime, che parve approvare; ma, obbliando
la promessa di secretezza a me fatta, ne parlò a tutti, e a quelli
precipuamente che odiavano la Ferraresi. Questi scrissero alla
favorita della corte, con tutte le frange che l'invidia, il mal
talento e il proprio interesse soglion dettare; e questa scrisse
lettere di fuoco a' suoi protettori ed alla stessa imperatrice,
che le lesse pubblicamente al già non ben disposto consorte.
–Si mandi al diavolo–esclamò allora Leopoldo–questo
disturbator della pace!–Io non seppi per molto tempo questa
secreta congiura. M'accorsi però che il numero de' nemici cresceva a proporzione del mio zelo per la Ferraresi, la quale, per
fomento delle passioni, piaceva ogni giorno più sulla scena.
Si può immaginare quali furono gli effetti. Ogni giorno usciva
un nuovo delatore, una nuova accusa: la mia infinita pazienza era stanca. Un giorno corsi disperato verso la reggia
per chieder giustizia. Incontrai per disgrazia il vicedirettore
degli spettacoli. Costui m'odiava secretamente, perch'io sapeva ch'egli defraudava l'amministrazion teatrale, e una volta
aveva avuto l'imprudenza di dirglielo. Nel vedermi tanto infuriato, mi domandò dove andava: la collera non mi lasciò essere
<pb n="145"/>
abbastanza guardingo. Gli apersi il core, gli dissi ch'io mi presentava all'imperatore per chiedergli una prigione, dove intendeva di stare finché egli riconoscesse giustizia. Tentò tutte
le strade per impedirmelo: m'accarezzò, mi pregò, mi disse
che in quei giorni doveva cangiarsi il direttore, il qual sapeva bene che mi amava e faceva gran conto del mio talento,
e ch'io non doveva disgustarlo andando dal sovrano; che il
principe si lasciava acciecar dal Salieri, ma che il conte lo conosceva, <abbr>ecc.</abbr> <abbr>ecc.</abbr> Mi son lasciato sedurre, e cessai di ricorrere.
Non passarono due giorni che riconobbi il mio fallo. Volli
parlare al nuovo direttore: non fui ricevuto. Crescevano intanto
i tumulti e le ciarle: gli oziosi, i malevoli, i falsi amici fingevano d'avvertirmi per compassione, ma lo facevano per tormentarmi. Un dì mi fu annunziato che Rosemberg volea carcerarmi,
perché il Bussani gli aveva detto che per mia colpa non si
poteva rappresentare cert'opera. Divenni furente. Disperando
ottenere un'udienza particolare da Cesare, gli scrissi una lettera:
io non sapeva però come fargliela capitare. Un certo Lattanzio,
scrittore della gazzetta <foreign lang="lat">Vox populi</foreign>, s'offerse di dargliela in propria mano. La circostanza mi fece accettare l'offerta, quantunque
sapessi che il portatore era un falsificatore di cedole, scappato
dall'ergastolo di Roma. Ma egli si faceva credere un de' primari
favoriti del monarca. Inserilla costui nel suo manoscritto, e
consegnolla al padrone con questa nota: «Ecco una lettera che
merita la disapprovazione d'un saggio re. Si dice che sia
del Da-Ponte.» Io gli aveva regalata una scatola e un medaglione d'oro per la offerta, a me fatta da colui, di darla in
proprie mani dell'imperatore. Credo d'aver pagato assai bene
il boia che mi frustò. Due giorni dopo, ordinommi di pubblicarla ed assicurommi che in breve tempo avrebbe dell'ottime
nuove da darmi. Infatti non potevan esser migliori! Dopo tal
fatto nol vidi che una sola volta, e fu per dirmi queste parole:
–L'imperatore m'ha proibito aver alcun affare con lei. Sorrisi e lo pregai di porre questa storiella tra le «cedole false»
o sulle porte dell'ergastolo. Fu punito, a suo tempo, costui della
sua iniquità dal medesimo Leopoldo.<pb n="146"/></p>
<p>Le cose erano in questo stato, quando l'amico Martini mi
scrisse da Pietroburgo che si aveva bisogno d'un poeta per
quei teatri; e che <title>La cosa rara</title> e <title>L'arbore di Diana</title> avendo
estremamente piaciuto sì nel teatro della città che nell'eremitaggio di Caterina, era cosa indubitabile ch'io vi sarei ricevuto.
Non vi pensai sopra un momento, ma andai a congedarmi.
Non essendo a Vienna in quell'epoca il direttore, me n'andai
da Thorwart; il quale parlonne a Leopoldo, che mi fece dire,
il giorno seguente, che Sua Maestà non mi permetteva partire
che quando il mio contratto fosse finito, ed a ciò mancavan
quasi sei mesi. Non passarono però trenta giorni, e il medesimo
Thorwart venne da me, e mi disse quasi <foreign lang="lat">pro tribunali</foreign> che
Sua Maestà l'imperatore non aveva più bisogno de' miei servigi
e ch'io poteva andarmene. Risposi che, se Sua Maestà voleva
pagarmi un' opera ch'io stava per ordine della direzione scrivendo e tutti i libretti d'opera che rimanevano da vendere,
oltre il mio salario di cinque mesi, ch'ancor mancavano all'adempimento del mio contratto, avrei immediatamente lasciato
il teatro, benché persuaso che fosse già troppo tardi per andar
a Pietroburgo. Soggiunse egli allora:–Sua Maestà le accorderà
volentieri quel che domanda. Ella mi faccia il suo conto.–Lo
feci senza indugi, ed ebbi tutto quello che domandava; il che
ascendeva alla somma di otto o novecento fiorini.</p>
<p>Io avea già scritto a Martini che avevanmi negato il congedo,
e che quindi non avrei potuto andar a Pietroburgo per molti
mesi. Dubitando quindi che avessero già scritto in Italia per
altro poeta, m'accontai con Mozzart e procurai persuaderlo di
andar meco a Londra. Ma egli, che avea poco prima ricevuta una pensione in vita dall'imperatore Giuseppe in premio
delle sue divine opere, e che stava allora mettendo in musica
un'opera tedesca, <title>Il flauto incantato</title>, da cui sperava novelle
glorie, chiese sei mesi di tempo a risolvere; ed io intanto soggiacqui a vicende, che mi fecero prender, quasi per forza, un cammino tutto diverso. Sebbene, con tutto il salario di undici anni di
servigio, con tutto l'immenso profitto da me fatto nella vendita de'
libretti d'opera e con tutti i doni da me ricevuti in varie occasioni
<pb n="147"/>
da Giuseppe e da altri, io non avessi, per la mia eccessiva
liberalità, risparmiato in sì lungo tempo che alcune centinaia di
piastre (forse seicento), pure io credeva che queste bastar mi dovessero per viver decentemente, finché la provvidenza m'offrisse
qualche novello impiego. Seguitai dunque a vivere in tutto e
per tutto come prima, e, dopo non molti giorni, mi trovai in
tanta calma di spirito, che mi venne voglia di andare a vedere il
mio <title>Assur</title>, che si dovea rappresentare da nuovi cantanti. Affacciatomi alla porta del teatro, parve che il ricevitor de' biglietti
rimanesse confuso. Io soleva avere prima d'allora libera l'entrata a' teatri di Vienna: tuttavia m'era provveduto del mio
biglietto, cui senza parlare gli presentai. Lo rifiutò civilmente,
mi chiamò da parte e, quasi piangendo, mi disse:–Caro signor
Da-Ponte, la prego perdonarmi, ma non posso lasciarla entrar
nel teatro.–Chi vi diede l'ordine?–dissi.–Thorwart–rispose egli.</p>
<p>Il principe Adamo Auesperg, ch'era alla porta, udì il nostro
discorso, mi prese per la mano e mi condusse nella sua loggia.
Gli narrai la mia storia, ne parve sorpreso e dolente: s'offerse
di parlar all'imperatore perché m'ascoltasse; ma io, che aveva
cominciato a gioire della mia pace, pregai sì lui che infiniti altri
cavalieri o dame, che la medesima offerta mi fecero, di lasciar
correr le cose senza mischiarsene. Io non poteva partire con
più gloria di Vienna. In undici anni di servizio avea composti
quindici drammi, nove de' quali furono i soli che vi si rappresentarono centinaia e centinaia di volte, con applauso sempre
crescente, in quel teatro, che, senza lo zelo e maneggio mio, sarebbe già stato chiuso. Nell'anno medesimo in cui fui congedato,
queste nove opere erano le sole che su quel teatro si rappresentassero e che fossero generalmente ricercate ed amate; due
cantate serie erano state in quell'epoca stessa la delizia di quella
città; e la mia canzone per la morte di Giuseppe secondo era stata
ripubblicata nell'<bibl><title>Anno poetico</title> in Venezia, in Trevigi, con note
del celebre Giulio Trento,</bibl> ed in molte altre città dell'Italia: in
modo da non lasciar perire il mio nome per la mia partenza
di Vienna. Tutte queste mie glorie però accrebbero, piuttosto
<pb n="148"/>
che scemare, l'odio de' miei nemici e raddoppiare fecero i
loro sforzi per rendermi quanto era possibile infelice. Negli
umani infortuni si suol trovare il più delle volte il conforto
dell'altrui compassione: ma i miei persecutori non eran generosi leoni che sapessero « <foreign lang="lat">parcere subiectis</foreign>»: eran volpi maligne
e rapaci lupi, « <foreign lang="lat">non missuri cutem nisi pleni cruoris</foreign>».</p>
<p>Appena si seppe del congedo mio, che la baldanza e il livor
di que' perfidi (ed eran questi tutti italiani) non ebbe più alcun
ritegno. Che non dissero, che non fecero per tormentarmi!
L'imperatore era stato giusto; così andavano trattati i birbanti;
la mia condotta m'avea meritato ciò e peggio; le amanti, le
cabale, le parzialità. Tutti questi però erano discorsi vaghi;
e il paese, pieno di mille vari rumori, non poteva dire qual
fosse la vera cagione del mio congedo. Lasciò frattanto Leopoldo la capitale e partì per l'Italia: io voleva allontanarmi
da un luogo, dove non si presentavano agli occhi miei che
oggetti di dispetto e d'orrore. La necessità di dar sesto a diversi affari m'obbligò rimanervi per qualche tempo. Parve pericolosa la mia dimora. Il nuovo direttore, ad instigazione di
alcuni malevoli, mi mandò un ordine per iscritto di partire
dalla città. Gli avevano fatto credere, per indurlo alla illegale
risoluzione, che all'incominciamento degli spettacoli avrei cercati de' partigiani contro le nuove virtuose. Una di queste ebbe
la viltà di dirgli che non osava presentarsi al pubblico finché
si trovava in Vienna Da-Ponte. Si trovò un ottimo antidoto
per la paura. Mi si intimò la partenza da Vienna il giorno
medesimo in cui si doveva riaprire il teatro. È lieve immaginare qual effetto produsse in me questo colpo. Io vedeva precipitato per sempre l'onor mio da questa spezie di esilio. Che
si poteva fare contra la forza? Partii. Mi ritirai in una montagnuola due miglie discosta dalla capitale.</p>
<p>Qual fu il mio tormento, quando mi vidi in quella solitudine!
Il primo giorno fu uno de' più terribili di tutta la vita mia.
Sacrificato all'odio, all'invidia, agli interessi degli scellerati,
scacciato da una città nella quale col prezzo onorato del mio
talento io era vissuto undici anni; abbandonato dagli amici,
<pb n="149"/>
verso cui tanto spesso aveva esercitate le più distinte, beneficenze; biasmato, maledetto, avvilito dagli oziosi, dagli ipocriti,
dai trionfanti nemici; cacciato alfin da un teatro, che non esisteva che per opera mia; io sono stato più volte all'istantaneo
procinto di togliermi colle mie mani la vita. Il conoscimento
della propria innocenza, invece di consolarmi, raddoppiava la
mia disperazione. Io poteva bene riputarmi innocente, ma come
provarlo ad un giudice che mi avea condannato senza udirmi
e che, per colmo della disgrazia, era allora lontano dai suoi
domìni? Passai tra le lagrime e la desolazione tre giorni e tre
notti. Due sole persone, a cui prima della mia partenza aveva
indicato il loco del mio ritiro, vennero dopo tal tempo a visitarmi. Queste mi consigliarono d'aspettare in quel loco stesso
il ritorno dell'imperadore. Voleano che mi giustificassi, ch'io
chiamassi in giudizio i miei accusatori, che difendessi il mio
onore, giacché non m'importava più dell'impiego. Mi lasciai
vincere. Scrissi colla maggior evidenza il compendio di questa
storia, offersi i più legittimi documenti alla prova, e per mezzo
d'integerrimo personaggio, che venne a vedermi secretamente
per compassione, mi riuscì di farla capitare in Italia al sovrano.
Si riseppe, non so come, nella città il loco della mia dimora e
il maneggio mio. I calunniatori tremarono. Conveniva prevenire
il fulmine. Non c'era che un modo, ed era quello di non lasciarmi tempo da parlar a Leopoldo, che si sapeva esser già
vicino al ritorno. Si mandarono improvvisamente in mia casa
due commissari di polizia, i quali mi cavaron dal letto, mi
condussero senza parlare a Vienna, e, dopo avermi lasciato
due ore in sospetto se si trattasse di condurmi alle carceri
o al patibolo, m'ordinarono <foreign lang="lat">pro tribunali</foreign>, da parte di «colui
che tutto puote», di allontanarmi nello spazio di ventiquattro ore
dalla capitale e da tutte le vicine città. Io ero avvezzo ai gran
colpi. Questo non mi lasciò sentire tutto l'eccesso dell'ultimo.
Domandai placidamente da chi mi veniva tal ordine. Un d'essi
mi rispose seccamente:–Da colui che comanda.–Chiesi di
parlare al direttore di quel tribunale: non fu picciola grazia che
me l'abbiano permesso. Era questo il conte Saur, uno de' più
<pb n="150"/>
saggi, giusti e rispettabili soggetti della sua patria. Io non
posso ricordar il di lui nome senza lagrime di riconoscenza
e di venerazione. Corsi al suo tribunale; gli feci un racconto
esatto di tutte le cose. Mi disse che non era che esecutor
dell'altrui volontà, che non gli era noto quali fossero le mie
colpe, che al tribunal della polizia, di cui egli era direttore, non
era stato in alcun tempo portata accusa contra me; ma ch'io
aveva dei possenti nemici nel teatro, i quali dipinto m'avevano
con neri colori alla corte, e particolarmente all'imperadrice.
L'assicurai della mia innocenza: gli dissi ch'io sapeva di non
aver mai fatta cosa contro le leggi e il dovere d'un uomo sociale. Parve di crederlo. La verità ha i suoi caratteri. Ella si fa
riconoscer facilmente da un'anima giusta. Lo pregai d'impetrarmi una proroga d'otto giorni, nei quali proponeva di giustificarmi. Me li impetrò da Francesco secondo, allora correggente.</p>
<p>In questo spazio di tempo esaminai, cercai lumi e scrissi
tutte quelle instruzioni ch'io riputava opportune alla circostanza.
Offersi attestati di personaggi irrefragabili, per provar l'onestà
della mia condotta civile. Ignaro delle precise calunnie, onde
s'era proceduto con me tanto atrocemente, feci l'enumerazione
di tutti i delitti che possono meritar i supplizi della umana giustizia, anche volendosi adoperare il più severo rigor delle leggi,
provando ch'io era innocente. Io esibiva a tal prova l'ostaggio
della libertà e della vita. Non giovò nulla. Francesco, esecutore e nulla più della volontà del padre, lette e ponderate le
mie ragioni, altro non poté far che compiangermi e consigliarmi
d'andar sollecitamente a Trieste, dove si doveva in pochi giorni
trovar Leopoldo, per fare le mie difese e per implorare giustizia.
Abbracciai sul fatto il consiglio di quell'ottimo principe.</p>
<p>Giunto in Trieste, mi presentai al conte Brigido, governatore di quella città. Egli aveva saputa tutta la storia delle mie
avventure. Per qualunque modo gliel'avesser dipinta, ei non
isdegnò d'accogliermi con affabile cortesia. Udì nuovamente
da me medesimo il racconto de' casi miei, lo credette veridico
e, con una rara bontà, m'offerse protezione, assistenza, amicizia.
Ei non mancò in alcun tempo alla magnanima offerta. L'anima
<pb n="151"/>
mia, che fu sempre memore delle beneficenze e delle nobili
azioni, non può trattener l'espansione della sua gratitudine alla
rimembranza della generosità e della giustizia di quest'uomo
celeste. Io non posso lodarlo abbastanza. Accogliete, signor
conte Brigido, <note place="foot" anchored="yes">
<p>È probabile che questo uomo benefico non esista più, alla pubblicazione della
mia <title>Vita</title>; ma la mia gratitudine esiste ed esisterà eternamente ne' miei scritti.</p></note>
senza ribrezzo questa grata testimonianza d'un
uomo che riconosce la conservazion della vita e un risarcimento
di onore dalla vostra benefica mano. Senza l'appoggio dell'autorità e della grazia vostra, io non sarei più o sarei forse nel
disonore. Ci voleva un eccesso di virtù per offrirmelo questo
appoggio: voi sapevate che io era in disgrazia del sovrano, e,
ad onta di questo, osaste proteggermi e mi salvaste. Le circostanze e il loco dove sono non lasciano né in altri né in voi
sospetto d'adulazione: tutto quello ch'io scrivo è un tributo
che devo alla mia coscienza e alla grandezza della vostra anima.
Io non posso pagarvi che di parole e di fausti augùri.</p>
<p>Non passarono che alcuni giorni, e capitò in Trieste Leopoldo. Corsi sul fatto dal governatore, ed egli cercò, ma invano,
d'ottenermi un'udienza. Questo rifiuto m'immerse nell'ultima
disperazione. Passai tre giorni e tre notti in continui parossismi
di morte. Io era in procinto di coglier qualche momento dei
reali passeggi o delle comparse pubbliche di Leopoldo, per
presentarmi a lui e domandar giustizia. Io voleva strascinar
meco un padre settuagenario con sette sorelle e tre fratelli, che
già da molti anni benedicevano la provvidenza nel frutto de'
miei sudori e che nel mio sacrifizio eransi in ugual modo sacrificati. Il disegno non s'era potuto eseguire, per la lontananza
d'una giornata e mezza della mia paterna famiglia. Mentre io
ruminava la cosa, sento alla porta della mia camera gridare
improvvisamente:–Da-Ponte, Da-Ponte, l'imperadore vi vuol
vedere!–Credeva di sognare. Non era sogno. Era il principe
Lichtenstein, che per ordine di Cesare era venuto per me. Corsi
quasi fuor di senno al reale albergo. Una folla di popolo attendeva udienza. Appena capitai, l'usciere ordinommi d'entrar
<pb n="152"/>
nella camera del sovrano. Stava egli guardando dalla finestra,
col dorso vòlto verso la porta. Quantunque l'orgasmo del mio
spirito fosse alquanto calmato per la maraviglia della chiamata,
pure io era abbastanza pieno d'impazienza e di foco per incominciar io stesso a parlare. Mi trattenne la sua postura. Vedendolo in quel l'attitudine, attesi per aprir bocca che mi volgesse
la faccia. Me la volse, ma nel momento stesso parlò. Questo
diede un giro tutto diverso al nostro dialogo. Ne trascriverò
parola per parola tutto l'essenziale: non vi sarà la minima alterazione. Noi parlammo in un tuono che si poteva udir tutto
nell'anticamera. Si udì, si riseppe, ma non da per tutto fedelmente. Ecco la verità.</p>
<p>–Si può sapere la ragione per cui il signor Da-Ponte non
ha mai voluto vedere l'imperatore Leopoldo in Vienna?</p>
<p>–Perché Vostra Maestà non ha voluto ricevermi.</p>
<p>–Io le ho fatto dire ch'è padron di venire da me quando
vuole.</p>
<p>–A me hanno detto che Vostra Maestà non ha tempo.</p>
<p>–Sì, quando mi fece domandare un'udienza privata.</p>
<p>–La mia innocenza aveva diritto di sperarla dalla Maestà
Vostra.</p>
<p>–Se fosse stata innocente, avrebbe trovato il modo di farmelo sapere. Ella sa dove io abito.</p>
<p>–Se Vostra Maestà usato avesse anche con me della sua
solita clemenza, m'avrebbe fatto chiamare prima di condannarmi.
Vostra Maestà non ignora che un uomo caduto nella disgrazia
d'un sovrano non viene sempre ammesso all'udienza reale dai
ministri, che credono di farsi merito col loro signore, allontanando il disgraziato dal trono. Io ne sono la prova.</p>
<p>–In qual maniera?</p>
<p>–Il dì <num>24</num> di gennaio corsi qual forsennato per le strade
di Vienna, risoluto di gettarmi ai piedi della Maestà Vostra
per domandare pietà. Incontrai un segretario del gabinetto reale,
lo pregai lagrimando di additarmene le vie. M'indicò il loco
ove si trovava lo Steffani e mi suggerì di farmi presentare al
sovrano da lui. Sulle scale della reggia v'era Giovanni Thorwart,
<pb n="153"/>
vicedirettor del teatro. Conobbe dalla mia faccia l'orgasmo,
in cui era il mio spirito, mi fermò, m'esaminò e m'impedì
a viva forza di ricorrere. Vostra Maestà n'ha in casa sua i
testimoni.</p>
<p>–Thorwart! Ed egli disse a me stesso ch'Ella non voleva
venire a vedermi per poter dire ch'io non la voglio udire,
ch' io sono un tiranno. E come glielo impedì?</p>
<p>–Mi disse che Vostra Maestà è irritata troppo con me,
che è certo che non mi riceverà; che mi metto a rischio di
qualche affronto; che il nuovo direttore mi farà giustizia, perché
mi conosce, mi stima e mi vuol bene...</p>
<p>–Oh bella! E fu il direttore appunto che mi pregò di
scacciarla, dicendo che non poteva aver pace con lei né in
teatro né in casa.</p>
<p>–Questo prova l'onestà de' miei delatori.</p>
<p>–Ma Ella ha tutti nemici? Direttori, ministri, maestro,
cantanti, tutti insomma mi dissero male di lei.</p>
<p>–Questo dovrebbe provare la mia innocenza.</p>
<p>–Può darsi: ma perché l'odiano tanto?</p>
<p>–L'ex-direttore Rosemberg, desideroso di porre un altro
poeta al reale servigio, si lasciò facilmente guastar l'animo dal
Thorwart....</p>
<p>–Oh! Rosemberg ne sa poco poco di direzion di spettacoli.
De'suoi poeti poi non n'ho alcun bisogno: io me l'ho trovato
a mio modo in Venezia...</p>
<p>–Ugart....</p>
<p>–Ugart è un sacco di paglia: ei fa tutto quello che gli
si dice di fare, e l'ultimo che gli parla ha sempre ragione. E
perché è suo nemico Thorwart?</p>
<p>–Perché io sapeva e gli aveva detto di sapere i suoi latrocini.</p>
<p>–Come? quando?</p>
<p>–Quando per semplice zelo gli proposi d'illuminare in
miglior modo il teatro e a minore spesa, di somministrare i
drappi di seta d'ogni colore ed i veli d'ottime qualità col vantaggio dell'ottanta per cento, e d'indicargli un nuovo metodo
di ricevere i biglietti serali alle porte del teatro, che assicurava
<pb n="154"/>
la cassa da certi monopoli di vario genere, ch'io gli ho fatto
capire di sospettare.</p>
<p>–E perché non ha egli voluto? che cosa le disse?</p>
<p>–Che le cose erano così da gran tempo e che non si doveano cangiare; anzi che mi consigliava a non far motto di
questo a chi che sia, se voleva rimaner a Vienna.</p>
<p>–Oh birbante! Ora capisco perché mi disse tanto male di
lei. A Vienna... a Vienna... Tiriamo avanti.</p>
<p>–Il Salieri poi...</p>
<p>–Oh! di Salieri non ho bisogno che mi parliate. Io lo
conosco abbastanza. So tutte le sue cabale, e so quelle della
Cavalieri. È un egoista insopportabile, che non vorrebbe che
piacessero nel mio teatro che le sue opere e la sua bella. Egli
non è solo nemico vostro, ma lo è di tutti i maestri di cappella,
di tutte le cantanti, di tutti gl'italiani, e sopra tutto mio, perché
sa che lo conosco. Io non voglio più né la sua tedesca né lui
nel mio teatro. Bussani poi, quel vero imbroglione, mi conoscerà. Io ho trovata una certa Gaspari a Venezia, che farà uscire
i grilli di testa a quella sfrontata saltibanco di sua moglie, che,
a forza di piazzate, di pagliacciate e di urli stuonati, si è acquistata un partito di staffieri, di parrucchieri e di cuochi nella
mia dolce Vienna. Io ho avvertita la Gaspari di non lasciare
alcuna prima parte a costei: se questo non gioverà, troveremo
altre strade. Adesso son io direttore e impresario, e il mio
conte «sacco di paglia» non deve far nulla. Io, io voglio comandare, e vedremo se andranno meglio le cose. Basta: da tutto
quello che voi mi dite, e che mi pare naturalissimo, capisco che
non siete quell'uomo che mi voleano far credere che foste.</p>
<p>–Nol sono, viva Dio! Sire, nol sono!</p>
<p>–Lo credo, lo credo! Ma che cosa è certo libro, sullo
stile di quel di madama Lamotte contro la regina di Francia,
che voi state componendo contro me....</p>
<p>–Oh che calunnia! Io contro la Maestà Vostra?</p>
<p>–A me l'hanno detto Ugart, Thorwart e Lattanzio.</p>
<p>–Ecco di quali armi si son serviti i nemici miei, per far credere ch'io era un uomo pericoloso e che conveniva estirparmi
<pb n="155"/>
dal mondo. Io sono stato ritirato al Brill ed a Moedling: ivi
fui visitato più volte da alcuni onesti personaggi, i cui nomi
depositerò nelle mani di Vostra Maestà. Essi hanno letti tutti i
miei scritti. Si degni esaminarli, e se trova che non è vero...</p>
<p>–Oh! se non è vero quel che m'hanno detto, io li voglio
acconciare come meritano, particolarmente quel birbone di Lattanzio, che si fa credere consigliere, segretario e confidente mio,
e che ha ingannata tanta gente in Vienna colle sue imposture
e bugie. Egli ha scroccato anche a voi una scatola d'oro e
un medaglione, per portarmi un memoriale... Oh, se sapeste
come vi ha servito! Ma io servirò meglio lui: non dubitate!</p>
<p>–Questo non farà ch'io non rimanga vittima.</p>
<p>–Oh, lo farà benissimo! Dove pensate di andare adesso?</p>
<p>–Sire, a Vienna.</p>
<p>–A Vienna, così presto, non si può. Vi sono ancora delle
impressioni troppo cattive di voi. Sarà cura mia lo smentirle...
e poi...</p>
<p>–Sire, io non ho tempo d'aspettare gli «e poi». Ho un
padre settuagenario, sette sorelle nubili e tre fratelli, c'hanno
bisogno di me.</p>
<p>–So che fate del bene alla vostra famiglia, so che educate
due fratelli, che siete benefico: questo mi piace. Ma perché
non fate venire a Vienna le vostre sorelle? Hanno de' talenti?
Si potrebbero impiegar nel teatro.</p>
<p>–Le mie sorelle morrebbero, se dovessero abbandonar per
tre giorni il lor vecchio padre. Esse non hanno altro talento né
altra bellezza che l'onestà. Se Vostra Maestà vuol fare felici
dodici persone ad un tratto, faccia ritornar me solo a Vienna:
io suderò per tutti, come sudai già undici anni; tutte le volte
che potrò prestar dei soccorsi a questa onorata famiglia, alzeranno dodici bocche benedizioni e ringraziamenti alla giustizia
della Maestà Vostra. Se non merito d'esser poeta de' teatri cesarei, mi destini qualch'altro impiego, mi metta a servire l'ultimo
de' suoi servi; ma ciò senza indugi, e sopra tutto in Vienna.</p>
<p>–Il mio teatro può aver bisogno di due poeti: io so che
voi siete buon poeta anche nel serio; ma per adesso non posso.<pb n="156"/></p>
<p>–La Maestà Vostra lo deve, per trionfo della giustizia, per
onore del trono, per conforto della mia avvilita onestà. Io mi
genufletto ai piedi della Maestà Vostra, di dove non mi alzerò
senza essere pienamente esaudito. Ella si lasci piegare da queste
lagrime, che sono lagrime d'innocenza. Sì, o Sire, io lo posso
dire, lo posso giurare: son lagrime d'innocenza, se non è
delitto per me l'esser uomo e l'aver le passioni dell'uomo...</p>
<p>–Questo no; ma m'hanno detto...</p>
<p>–E per un «m'hanno detto» il moderato, il saggio Leopoldo mi toglie un pane che non mi diede? Per un «m'hanno
detto» mi fa partire da una città, che m'accolse onorato undici
anni, che mi vide esercitar tutto questo tempo la vera religione
dell'uomo, la beneficenza verso la famiglia, verso gli amici, verso
i nemici medesimi, che mi dà diritto di cittadinanza o almeno
di pubblica protezione?</p>
<p>–Alzatevi.</p>
<p>–Per un «m'hanno detto» macchia il mio nome coll'eterna infamia di doppi bandi, mi mette al paragone dei primi
scellerati del mondo, mi nega un asilo di pochi palmi di terra
in tutti gli Stati imperiali, mi fa diventare favola degli sfaccendati, ludibrio degli ipocriti, scherno dei traditori?</p>
<p>–Alzatevi.</p>
<p>–Sire, non devo, non posso. Ella me ne dia la forza, esaudendo il mio voto. Ella non mi lasci più negli orrori d'una
sentenza che carpirono i miei nemici dalla sua ingannata giustizia, e che non è autorizzata da altra legge che da quella
della forza. Questa non è nel codice di Leopoldo.</p>
<p>–Alzatevi! ve lo comando. Un sovrano è padrone di far
quel che vuole in casa propria, e non ha debito di rendere
conto ad alcuno della sua volontà.</p>
<p>–Io mi prostro, o Sire, più profondamente per implorare
perdono dalla sua clemenza. Io giurai a tutto costo di dirle il
vero. Questo sentimento non può dispiacere al magnanimo
Leopoldo. Un sovrano non deve fare che ciò ch'è giusto.
–Sarà sempre padrone di tener chi gli piace al suo servigio
e di congedare chi non gli piace.<pb n="157"/></p>
<p>–Non oserei porlo in dubbio. Ma questo congedo e pena,
che basta per chi ha la disgrazia di non piacere a un sovrano,
è pena che basta, senza disonorarlo con due esìli e senza fargli
imputare, per una presunzion fondatissima, ogni possibil delitto.</p>
<p>–Io non ve n'ho imputato alcuno.</p>
<p>–Volesse il cielo che Vostra Maestà, prima di condannarmi,
me ne avesse imputato, alcuno! Allora si avrebbe detto:–L'imperatore l'ha punito per una reità.–Ora si dice per mille.
I preti, perché io era uno scandaloso; i cantanti del teatro,
per le mie cabale e parzialità teatrali; i deboli, per la scola
perniciosa de' miei libretti; i calunniatori, per satire scritte contro
il sovrano; gli oziosi, i mal informati, i novellatori dei caffé,
per tutto quello che lor suggerisce il momento, il capriccio, il
vantaggio proprio, il piacer di dir male: di maniera che non
v'ha persona in Vienna, che non abbia inventato o creduto
in me un differente delitto, e che a spese della mia riputazione
non abbia giustificato il rigore della Maestà Vostra nel castigarmi.–</p>
<p>Rimase allora un momento pensieroso, fece due o tre giri
per la camera senza parlare, e, volgendosi d'improvviso con
serena faccia a me, tuttavia inginocchiato:–Sorgete–mi disse,
stendendomi la mano per aiutarmi:–vi credo perseguitato e
vi prometto un risarcimento. Volete di più?</p>
<p>–No, Sire: mi basta che il mio nome meriti la rimembranza
d'un monarca occupato in cure di tanto maggiore importanza,
e che la Maestà Vostra si degni credere che il foco, forse soverchio, da me oggi mostrato, da altro non nasca che da una
coscienza oltraggiata a torto da' miei ingiusti nemici.</p>
<p>–Ve lo credo e dimentico tutto. Dove pensate fermarvi?</p>
<p>–Io fermerommi, o Sire, in Trieste.</p>
<p>–Ebbene, fermatevi qui, e fatemi qualche volta udir novella di voi. Intanto, sentite. Ho ricevuto oggi lettere da Vienna,
ove mi scrivono che gli affari del teatro vanno malissimo e
che non si fanno che vessazioni ed intrighi alle mie cantanti:
per questo vi ho fatto chiamare, e vorrei che mi suggeriste
come si potrebbe fare a estirparli.<pb n="158"/></p>
<p>–Vostra Maestà vede adesso se era il Da-Ponte l'autor
delle cabale, o se lo son quei medesimi che le volevan far
credere ch'ei lo fosse.</p>
<p>–Oh! lo veggo bene, lo veggo.</p>
<p>–Prima di tutto, o Sire, bisogna distrugger le cause.</p>
<p>–Ebbene, ditemi le principali.–Sedette, prese in mano
la penna e si mise in atto di scrivere. Gli ripetei allora le
cose stesse che aveva già suggerite alla direzione, ed egli le
scrisse colla maggior esattezza, approvando di tratto in tratto
quello ch'io gli dettava e che non ridico in queste <title>Memorie</title>,
come cose che interessare non possono i miei lettori, né aggiungere o togliere alcuna dilucidazione alla storia della mia
vita. Scrisse quel che io dettai per lo spazio intero d'un'ora,
mi parlò d'alcune altre cose
<q rend="block" direct="unspecified">
<lg type="versi">
<l rend="align:right">che bello ora è il tacere,</l>
<l>siccome era il parlar colà dov'era,</l>
</lg></q></p>
<p rend="noindent">mi assicurò novellamente di ricordarsi di me e di darmi novelle
di lui, mi domandò se m'occorreva danaro; ed io, benché non
era lontano ad averne bisogno, fui stolto o vano abbastanza
per dirgli che nulla occorrevami.</p>
<p>Partii alfine dalla sua camera, colla ferma speranza di veder
in brevissimo tempo trionfare la mia innocenza. Ma vedrassi
tra poco l'effetto per me funesto di questa speranza. Quest'ultima idea frattanto fece la impression più viva nell'anima
mia. Operai subito in relazione di quella, cercando di allontanar
tutte l'altre, che mi volean condurre per forza ad un altro ritratto di questo principe. Egli non era più per me un uom
ingiusto; egli era stato ingannato; era peccato che avesse al
fianco dei consiglieri malvagi e che una caterva d'adulatori
l'ubbidisse per tradirlo.</p>
<p>Con questa lusinga nell'animo, lasciai correr alcune settimane
senza far o dir nulla. Questo bastò ad esaurire la borsa d'un
poeta, che non è mai stato né avaro né ricco. Le promesse
sovrane m'aveano fatto seguitare l'intrapresa assistenza di due
<pb n="159"/>
fratelli e d'un amica di dieci anni, ch'aveami seguitato ne' miei
infortuni fino a Trieste. Esausta la borsa, cominciai a spogliare
la guardaroba. Si vuotò in pochi mesi anche questa. Ricorsi
agli antichi amici: dov'erano o come mi accolsero? Sordi,
insensibili, inesorabili, mi voltarono tutti le spalle, non risposero alle mie lagrime o mi caricarono di rimproveri per «la
mia imprudente condotta». Non mi giovò ricordare i prestati
servigi, non gridar colle voci dell'amicizia, non dire:–Soccorretemi, ch'io moro di fame.–Un italiano, ch'io tenuto avea per
più mesi in mia casa e assistito con cor di padre sì lui che i
suoi figli in tempi calamitosi, era per una bizzarria di fortuna
divenuto ricchissimo. Viveva egli in Napoli a que' tempi, ed era
banchiere. Credei che non potesse negarmi la prestanza di cento
piastre, ed osai domandargliele.</p>
<p>Ecco la mia lettera:
<q rend="block" direct="unspecified">
<p>Signor Piatti carissimo, ho bisogno di cento piastre. Se volete
prestarmele, ve ne farò la dovuta restituzione in due o tre mesi.
Credo che non m'occorra dirvi di più, per ottenere da voi questo
picciolo favore. Il vostro amico <abbr>L.</abbr> Da-Ponte.</p>
</q></p>
<p>Ed ecco la risposta:
<q rend="block" direct="unspecified">
<p>Carissimo signor Da-Ponte, chi presta il suo danaro perde
quasi sempre e il danaro e l'amico; ed io non voglio perdere
né l'uno né l'altro. State bene. Tutto vostro <abbr>D.</abbr> Piatti.</p></q></p>
<p>Questo «brav'uomo» morì giovine, e non sul letto: se
finissero come lui tutti quelli che a lui somigliano, vi sarebbero
meno ingrati nel mondo. Il rifiuto di costui mi fece perder la
speranza di trovar grazie dagli altri. Cercai solo studiosamente
di celare quanto potessi le dure mie circostanze al paese, per
non far ridere i miei nemici. Il governatore di quella città sarebbe stato capace di alleggerire i miei infortuni; ma non osava
scoprirgli i miei bisogni, per una certa ritenutezza, per cui
egli ebbe poi la bontà di rimproverarmi. La mia desolazione
era estrema. Un onoratissimo e generoso compatriotta, che
solo non isfuggiva la conversazione d'un uomo che risguardavasi
<pb n="160"/>
con disprezzo, fu abbastanza accorto per avvedersene e per
prestarmi una consolazione con offerte e coi benefìci. Ma egli
non era ricco, né io indiscreto: tutto quello, ch'io riceveva
dalle sue mani, era un peso incredibile all'anima mia. Oltre a
questo, io non era solo; e molte volte, nel momento stesso in
cui alla mensa del mio benefico Filemone io aveva un alimento
di vita, il cor mio lagrimava per tre bocche fameliche, a cui
non aveva in quel giorno potuto somministrare che un po' di
pane. Ecco l'orribile pittura dello stato in cui vissi più di
tre mesi.</p>
<p>Capitò frattanto a Trieste la solita compagnia de' cantanti
di quella stagione; e l'impresario di quella, uomo, se non generoso, pure abbastanza saggio e discreto, mi dimandò d'assisterlo nella rappresentazione dell'<title>Ape musicale</title>, opera senza
maestro di cappella, da me per Vienna composta; e questa
piacque abbastanza perch'ei mi pagasse volentieri un certo
prezzo accordatomi; prezzo, che, sebben modico, pur mi fu di
conforto sommo nelle circostanze in cui era. Alla compagnia
de' cantanti ne successe un'altra di comici; e i pochi amici
ch'io aveva in quella città, tra' quali nominerò con orgoglio il
governatore, il baron Pitoni, il conte Soardi e il mio compatriotta Lucchesi, vollero a forza ch'io facessi rappresentare
qualche mio dramma. Io avea ricevuto dal fratel mio, alcun
tempo prima della sua morte, i due primi atti d'una tragedia
non limata né terminata. La limai, la terminai e ne feci dono
a quella compagnia. Si rappresentò con applauso, e il primo
a farne degli elogi straordinari fu il Colletti. Questa sua sfacciata doppiezza ridestò in me un risentimento, ch'io aveva fin
allora soffocato <foreign lang="lat">pro bono pacis</foreign>. Non credei però che fosse ancor
tempo di dar foco alla mina; tanto più che il mio core, parte
per le speranze da me concepite per le promesse d'un imperatore, e parte per gli elogi prodigatimi per questo mio dramma
e per la mia tragedia, cominciava non solo a ritranquillarsi, ma
ad acquistare nuov'energia e nuova vita. La prima pruova, ch'io
ebbi di questo, fu una potentissima ricaduta ne' lacci d'amore,
da cui poco tempo prima io m'era in modo mirabile liberato.<pb n="161"/></p>
<p>Non t'incresca, lettor cortese, di legger anche questa storia
de' miei amori. Io credo che sarà l'ultima, di cui mi fia permesso fare menzione. Ma questa è di troppa importanza nella
mia vita, perché io possa tacerne.</p>
<p>Quando partii da Vienna per andare a Trieste, la donna, ch'io
amava, partì per Venezia. Mia intenzione era di abboccarmi con
Leopoldo, di difendere e provare la mia innocenza, e di andar
a Venezia anch'io. Ma, ad onta di tutte le pruove date di vera
amicizia, ad onta de' sacrifizi terribili da me fatti per lei, ad
onta alfine di mille promesse, di mille giuramenti di amore e
di gratitudine, un'aura vana di sperata ma non ottenuta prosperità empiè la sua testa, naturalmente romanzesca, di mille chimere di vanità e di grandezza; e, un poco per debolezza di
carattere, un poco per seduzione d'un vile, che non merita esser
nominato da me, pose in dimenticanza non solo ogni sentimento
d'affetto e di gratitudine, ma s'adoperò indegnamente per allontanare da me il dolce piacere di tornar in seno della mia
patria. Quest'atto però d'iniquità feminina vòlto fu in breve
dalla mia ragione alla mia propria salute. In meno d'un mese
mi trovai libero di un'ignominiosa passione, che per tre anni
continui mi tenne schiavo infelice di quella donna. Io non credea,
dopo questo, che fosse cosa possibile l'innamorarmi. M'ingannai. Il mio cuore non era e non è forse fatto per esistere senza
amore; e, per quanti inganni e tradimenti m'abbiano nel corso
della mia vita fatto le donne, in verità io non mi ricordo d'aver
passato sei mesi in tutto il corso di quella, senza amarne alcuna, e amare (voglio vantarmene) d'un amore perfetto.</p>
<p>M'accadde dunque a que' tempi d'essere presentato a una
giovine inglese, figliuola d'un ricco mercadante, arrivato non
molto prima a Trieste. Si diceva da tutti esser bellissima della
persona e accoppiare a maniere gentili tutte le grazie d'uno
spirito coltivato. Tenendo ella allora coperto il volto d'un velo
nero, che m'impedia di vederla, io, che desiderava pur di conoscere se il fatto rispondeva alla fama, me le avvicinai un
pocolino, e, per una certa baldanza che davami l'intrinseca
famigliarità da me contratta prima co' suoi:–Madamigella
<pb n="162"/>
–le dissi, quasi scherzando,–la maniera ond'ella porta il suo
velo non è alla moda.–Non accorgendosi del mio pensiero:
–E come dunque–soggiunse–è la moda presente?–Così,
signorina.–E, prendendo il suo velo per le punte dei lembi,
gliel misi sul capo. Non parve che le piacesse quell'atto, e
partì pochi istanti dopo da quella stanza. Com'erami veracemente sembrata bellissima, così mi rincrebbe infinitamente averle
per quello scherzo spiaciuto. Per vari giorni non ebbi più occasione di vederla. Sebben la cognata di questa damigella,
ch'aveva molt'amicizia per me, m'assicurasse che quel foco di
collera passerebbe presto, io non osava nemmeno lasciarmi
passare pel capo che ella potesse sentire alcun principio d'amore
per me; e questo, non solo perch'io aveva non meno di venti
anni più di lei, ma perché io era povero ed ella figlia d'un
padre ricco, e più ancora per la quantità di vagheggiatori che
aspiravano alla sua mano, tutti ricchi e assai più gioveni di me.</p>
<p>Ella abitava allora con una signora inglese, di cui era strettissima amica, e venìa qualche volta alla casa paterna per far
una visita a' suoi. Essendo familiarissimo in quella casa, domandai un giorno al padre e al fratello se consentirebbero di
dar quella giovane a un mercadante italiano, che viveva allora
a Vienna e che, prima ch'io partissi di quella città, m'aveva
palesato il suo desiderio di sposare un'inglese. Informatili dell'età, del carattere e dello stato del giovine, ne parlarono alla
damigella, e, pel consentimento di tutti, scrissi ed ebbi risposta
favorevole: si mandarono ritratti reciprocamente, e in quindici
giorni tutte le parti parean contente. Ma tant'io che la damigella, che avea dimenticato del tutto la faccenda del velo nero,
che conversava meco familiarmente, che m'insegnava il francese mentre apprendea l'italiano da me, cominciavamo a sentir
un non so che di piacevole nelle nostre conversazioni, che
duravano assai più lungamente di quello che tra amici e maestri
di lingua durare sogliono; un non so che, ch'operò in entrambi
assai vivamente e finì con un vicendevole innamoramento tra
la sposa futura e il non più giovine mediatore. Né ella però mi
parlò mai d'amore, né io a lei. Ma quel, che il labbro taceva,
<pb n="163"/>
dicevan assai chiaramente i guardi teneri, i sospiri ardentissimi,
le tronche parole e sopra tutto la necessità di star sempre insieme e sempre vicini. Io aveva già scritto all'amico mio di
Vienna che i parenti acconsentivano di buon grado, che il suo
ritratto piaceva e che la sua venuta a Trieste per ultimare tutte
le cose era ansiosamente aspettata. Non mi capitò per diversi
giorni la sua risposta, e furono questi tanti giorni di morte per
me. Io stava una sera vicino a lei, quand'entra il fratello e mi
presenta una lettera. Ne riconosco il carattere, e, con mano e
più ancora con cor tremante, l'apro e ad alta voce la leggo.
Ecco le precise parole:
<q rend="block" direct="unspecified">
<p>Caro amico, la giovane, se somiglia al ritratto, è bellissima;
le informazioni di tutti gli amici miei, quanto ai costumi, al carattere e alle maniere della giovinetta, non posson esser più favorevoli. Ma, come tutti mi dicono che il padre è assai facoltoso,
così io, sebben abbastanza ricco, per non pregiudicar i possibili
figli, vorrei sapere qual dote le accorderebbe al mio maritarla.</p></q></p>

<p>Appena finite queste parole, il padre mi strappò il foglio di
mano, lo squarciò in cento minuti pezzi e gittollo furiosamente
nel foco, ripetendo con ira queste parole:–Ah! ah! il signor
Galliano vorrebbe sposar il mio danaro e non la mia figlia! (Galliano era il nome del mercadante). Rimase pochi momenti
taciturno, fece tre o quattro passi per la camera; e poi, a me
rivolgendosi:–Amico Da-Ponte–mi diss'egli,–la volete?–
Chi?–replicai ridendo.–La mia figlia–soggiunse. E come
io seguitava a ridere:–E tu, Nanci, che dici? lo vuoi? Abbassò essa gli occhi, sorrise, li rialzò, guardommi con amorosa modestia; e il padre, che credé vedere e nel mio riso e
nel suo silenzio quel che di fatti era ne' nostri cuori, prese la
mia e la sua mano, le congiunse insieme assai strettamente,
ed a me disse:–La Nanci è vostra;–ed a lei:–Il Da-Ponte
è tuo.–La madre, il fratello e la cognata applaudirono a
questa scena improvvisa; ma la mia gioia, e credo la sua, fu
tale e tanta in quel momento, che né ella né io fummo capaci
di più parlare per tutto il rimanente di quella sera. Partii da
<pb n="164"/>
quella casa in uno stato che non potrò facilmente dipingere.
Tutte le mie ricchezze a quell'epoca consistevano in cinque
piastre; io non aveva impiego attuale né molta speranza
d'averne; e la lettera squarciata dal padre della fanciulla per
la domanda del pretendente non mi dava né coraggio né lusinga d'aver una fortuna da lui. Ma io amava, io era riamato;
e questo bastò a farmi osar tutto in quella occasione e a farmi
superare tutti gli ostacoli.</p>
<p>Intanto erano già passati sei mesi dall'epoca del gran dialogo. Mi pareva che Augusto avesse avuto tempo bastante per
diciferare le cose e per cancellar o smentire le cattive impressioni. Osai fargli ricordare il mio nome per mezzo di M*** S***,
che godeva tuttora del favore cesareo. Mi rispose questi ch'era
ancor troppo presto e che « <foreign lang="lat">Sua Maiestas haberet inde multas
molestias, quas tu scire non potes</foreign>». Replicai le istanze, dipinsi
la mia situazione, scrissi e feci parlare dal veneto ambasciatore,
che pareva proteggermi. Le risposte erano sempre vaghe, incerte, indecise; ma non si ommetteva mai il «siate sicuro che
l'imperatore vi richiamerà», il « <foreign lang="lat">nondum venit hora tua</foreign>» o simil
altra cosa, che seguitava a tenermi in una fatale speranza e che
mi condusse, alla fine, agli orli dell'imminente disperazione.
Buon per me che il mio «saggio amico» me ne ha liberato! E
chi fu questo amico? Il signor abate Casti! Devo alla sua acutezza la mia salute. Egli era passato due mesi prima per Trieste,
di dove poi portossi a Vienna, e m'era procacciato il piacere di
conversar sovente con un uomo, la di cui bocca non soleva
aprirsi che a sensi leggiadri e piacevoli. La mia venerazione pel
vero merito m'aveva fatto dimenticare tutto il passato, e credeva che le mie vicende dovessero aver fatto dimenticare anche
a lui certa letteraria avversione. Gli apersi dunque tutto il mio
core, gli chiesi colla maggior fiducia un consiglio.–Cercatevi
un pane in Russia, in Inghilterra od in Francia–mi diceva
ognor seccamente quell'eminente politico.–Ma l'imperatore
m'ha promesso di richiamarmi.–L'imperatore vi mancherà di
parola.–Ma il suo segretario m'ha scritto che attenda.–Il
segretario è un buffone.–Ma l' onor mio, i miei nemici...
<pb n="165"/>
–In Russia, in Inghilterra od in Francia farete vendetta dei
nemici e ritroverete prestissimo dei magazzini di onore. Io poteva capir facilmente donde nasceva l'ostinatezza di
tal consiglio: non giudicai sì debole il mio buon Casti. Ebbe
egli stesso la carità d'illuminarmi.–Sappiate–mi disse un
giorno–ch'io era poeta titolato di Leopoldo come arciduca di
Toscana; che, avendolo veduto in Italia, gli dissi che, come
egli avanzato era di posto, così sperava con fondamento d'avanzare anch'io; ch'ei mi rispose essere giustissima la mia domanda,
e che per conseguenza dovrei creder d'esser poeta cesareo
appena arrivato in Vienna.–Mi fece poi l'onore di farmi leggere quattro «tragedie buffe» per musica, che aveva destinato
di regalare a Leopoldo pel suo teatro. Non ebbi d'uopo d'ulteriori avvisi.–Casti–dissi allora fra me medesimo–non mi
vuole a Vienna.–Non ardiva già credere ch'egli mi ergesse
all'onor di rivale. Io sapeva bene qual sublime opinione aveva
il signor Casti del proprio merito per non lasciarsi cadere tal
debolezza nel capo; ma, in qualunque modo, pensava ch'ei non
volesse ostacoli né grandi né piccioli alle sue mire, alle sue
speranze, ch'egli pur credeva frustrate da me in altri tempi.</p>
<p>Che dunque risolvere? L'imperadore taceva: per quanto mi
scrivesser gli amici, io trovava sempre deluse le mie lusinghe.
La mancanza di mezzi onde vivere aumentava di giorno in
giorno. A questo aggiungevasi il privato interesse d'un Casti,
la cui eloquenza e politica potente e finissima io conosceva per
prova, e m'era già in altri tempi, benché viveva Giuseppe, tornata incomoda. Dopo molti riflessi, sospiri e maledizioni, risolsi
d'abbracciar il consiglio del gran poeta. Il primo paese che mi
venne allora nel capo fu Parigi. Io aveva una lettera di Giuseppe
per la regina di Francia, <note place="foot" anchored="yes">
<p>Mi die' questa lettera quando congedò la truppa italiana, con queste parole:–
Antonietta ama molto <title>La cosa rara</title> scritta da voi.–</p></note>
che credeva dover bastare per
farmi trovar un impiego analogo a' miei studi. Scrissi perciò
a Casti, e lo pregai di dire o di far dire all'imperatore che, vedendo cangiate le circostanze, mi ristringeva a chiedere qualche
<pb n="166"/>
suffragio per poter lasciare Trieste e partir per Parigi, dov'io
disegnava di rifugiarmi, rinunziando alle speranze che m'avean
fatto concepire le sue parole. Non m'ingannai nelle congetture.
Il Casti ne parlò al conte Saur, e questi al sovrano, che seguitava a tacere. Io non avea più consiglio. Disperazione mi cavò
dalla penna la seguente lettera:
<q rend="block" direct="unspecified">
<p>Maestà, le grida della mia disperazione dovrebbero essere arrivate a quest'ora all'augusto trono. Non so qual effetto prodotto
abbiano, perché nessuno si prese la briga d'instruirmi. Le rinnuovo
io stesso alla Maestà Vostra, incapace di più tollerare l'eccesso
d'una desolante miseria, e costretto a implorar della sua giustizia
un ordine definitivo, che mi tolga di speranza o di errore. Io non
posso temere di non esser esaudito, portando con sé la mia supplica il conforto delle promesse di un re, i caratteri d'una paziente
moderazione e il vero ritratto d'un uomo, che si trova agli estremi
dell'indigenza per la sua rispettosa fiducia nelle parole della
Maestà Vostra.</p></q></p>

<p>Lasciai correre tre settimane, e, non vedendo alcuna risposta
né dall'imperatore né dai ministri, dopo essermi consigliato col
governatore, « <foreign lang="lat">indocilis pauperiem pati</foreign>» presi la risoluzione di
andare io stesso a Vienna. Mancandomi i mezzi di fare il viaggio,
scopersi modestamente il mio disegno e le mie circostanze al
vescovo del loco, soggetto d'altissima riputazione per fama di
santità e di dottrina. Egli non mi vedeva volentieri in Trieste.
Nemico atroce della memoria del non gesuitico Giuseppe, che
m'aveva amato e protetto, contrario alle massime d'un poeta
libero e non bacchettone, avrebbe fatto ogni cosa per mandarmi
al di là di Saturno, nonché a Vienna. Udì perciò santamente
e caritatevolmente la mia perorazione, ne fu o parve essere
molto intenerito; ma, avendo io, disse egli, avuta la disgrazia
di dispiacere all'imperador, «suo signore e mio», tutto quello
che poteva fare per me era raccomandarmi a Dio nelle sue sante
orazioni. Ecco in che consiste spesso la religione e la carità
di certe sterili ficaie del santuario!</p>
<p>Partito dal vescovo, deliberai d'andar dal governatore e di
palesargli la mia risoluzione e lo stato mio; ed egli, che non
<pb n="167"/>
avea riputazione di uomo santo, ma che censurato ed odiato
era da molti, udì la mia storia benignamente, approvò la mia
deliberazione, e, senza esserne dimandato, entrò nel suo gabinetto e, a me in pochi minuti tornando, mi pose in mano venticinque zecchini, con queste parole:–Questi venticinque zecchini basteranno per le spese del vostro viaggio. Accettateli, caro
Da-Ponte, e siate certo che ve li do di buon core. Quando partirete?–Domani–soggiunsi.–Ebbene, venite da me prima
di partire, e vi darò una lettera pel sovrano.–Andai da lui,
ma egli aveva pensato che sarebbe stato meglio scrivere all'imperadore prima ch'io partissi, e attendere la sua risposta. Difatti gli scrisse: dopo dieci giorni, non vedendo risposta, partii,
per consiglio suo, per la capitale. Giunto alle porte di quella,
trovai che Leopoldo la mattina stessa era morto. Questa novella
mi stordì; ma, dopo qualche riflessione, ripetei con Casti nel
<title>Teodoro</title>:
<q rend="block" direct="unspecified">
<lg type="versi">
<l>Sia che si vuol: noi non starem mai peggio.</l>
</lg></q></p>
<p>È vero che da Leopoldo avrei potuto chieder giustizia, e
non potea chieder che grazia dal figlio: ma il primo non mi
teneva sul suo buon libro, il secondo parea favorirmi e credermi
innocente. Andai dunque a Vienna con animo buono, e mi
venne in testa d'andar immediatamente da Casti. Ne parve
sorpreso; ma, udite tutte le cose, lodò la mia risoluzione e mi
promise la sua assistenza. Difatto, detto sia a gloria del vero,
non vi fu cosa che ei non facesse a vantaggio mio in quella
occasione, e, qualunque fosse la ragione che il mosse, io né
gli fui meno obbligato, né gli professai o gli professo, anche
dopo morte, una men sincera gratitudine. Fu mio persecutore:
per sentimento d'uomo, ma più pel dovere di storico ho dovuto
nelle mie <title>Memorie</title> tale dipingerlo. Fu mio benefattore, e, come
tale, è mio dovere di confessarlo e di professargli l'obbligazione
c'ha meritata. Si vedrà nel seguito di queste <title>Memorie</title> se a
tempi oppurtuni ho saputo ricordarmi di questo dovere.
Mi consigliò dunque l'abate Casti d'andare dal conte Saur,
ch'era suo amico particolare e di cui conosceva la bontà,
<pb n="168"/>
l'integrità e le buone disposizioni a mio favore: egli era, oltre
a ciò, potentissimo pel suo uffizio, come quello ch'era direttore
della polizia. Il Casti volle accompagnarmivi, e divenne mio
difensore, mio apologista e mio encomiatore zelantissimo. Seppe
riscaldare per sì fatto modo l'animo del conte, che mi promise
d'ottenermi dal nuovo regnante un'udienza privata, o almeno
di fare sì che condiscendesse senza riserva a tutte le mie dimande; e così fu. Francesco, che non potea, per la morte del
padre, dar udienza ad alcuno, mandommi pel conte Saur cento
sovrane, un'ampia permissione di restare in Vienna a mio ben
placito e di pubblicare sui fogli di tutti gli Stati austriaci la
mia riconosciuta innocenza. Quali rimanessero i miei nemici
a questo colpo, non è necessario dirlo. Restai tre settimane
in quella città. Più di cento italiani vennero a visitarmi, ma
io ne ho ricevuti pochissimi. Nelle facce di questi io ben potea
vedere la costernazione, la invidia, il dispetto e sopra tutto una
divorante curiosità di sapere come fosse accaduta tal metamorfosi.
Io mi divertia mirabilmente alle loro spalle. A chi diceva una
cosa, a chi l'altra, e a nessuno la verità.</p>
<p>Il nuovo poeta del teatro era sovra tutti ansiosissimo di sapere
s'io intendea partir da Vienna o rifermarmivi. Io conosceva le
sue opere, ma non lui. Egli n'aveva scritto un numero infinito,
e, a forza di scriverne, aveva imparato un poco l'arte di produr l'effetto teatrale. Ma, per sua disgrazia, non era nato poeta
e non sapeva l'italiano. Per conseguenza l'opere sue si potevano piuttosto soffrir sulla scena che leggerle. Mi saltò il capriccio in testa di conoscerlo. Andai da lui baldanzosamente.
Quand'arrivai alla sua abitazione, egli stava parlando con un
de' cantanti alla porta della sua stanza. Me gli affacciai: mi domandò il mio nome, gli dissi ch'io aveva avuto l'onore d'essere
stato il suo antecessore e che il mio nome era Da-Ponte.
Parve colpito da un fulmine. Mi domandò in un'aria molto
imbarazzata e confusa in che cosa potea servirmi, ma sempre
fermandosi sulla porta. Quando gli dissi ch'avea qualche cosa
da comunicargli, trovossi obbligato di farmi entrar nella stanza,
il che fece però con qualche renitenza. Mi offrì una sedia nel
<pb n="169"/>
mezzo della camera: io mi assisi, senza alcuna malizia, presso
alla tavola, dove giudicai dall'apparenze ch'ei fosse solito a
scrivere. Vedendo me assiso, s'assise anch'egli sul seggiolone
e si mise destramente a chiudere una quantità di scartafacci e
di libri, che ingombravano quella tavola. Ebbi tuttavia l'agio
di vedere in gran parte che libri erano. Un tomo di commedie
francesi, un dizionario, un rimario e la grammatica del Corticelli stavano tutti alla destra del signor poeta: quelli, che aveva
alla sinistra, non ho potuto vedere che cosa fossero. Credei
allora d'intendere la ragione per cui gli dispiaceva di lasciarmi
entrare. Mi ridomandò che cosa comandava da lui, ed io, non
avendo altra scusa in pronto, gli dissi che andai a visitarlo pel
piacer di conoscere un uomo di tanto merito e per pregarlo
di darmi un esemplare delle mie opere, che alla mia partenza
da Vienna aveva dimenticato di prender meco. Mi disse in
aria di dispregio ch'egli non aveva a far nulla co' libri miei,
 ma che si vendevano, per conto della direzione, dal custode
delle logge del teatro. Dopo essere stato altri dieci minuti con
lui e aver conosciuto per tutti i versi che il signor poeta Bertati altro non era che una bòtta gonfia di vento, mi congedai
e andai a dirittura dal guardiano delle logge. Trovai con altrettanta sorpresa che compiacenza che i libretti di nove delle
mie opere eran tutti stati venduti, che per un anno continuo
s'eran queste con uguale successo rappresentate, e, quando un
dramma nuovo non piaceva, il che succedeva assai spesso, si
ricorreva immediatamente ad uno de'miei, particolarmente a
quelli di Mozzart, di Martini e di Salieri. Nemici miei di Vienna,
se non siete tutti già iti al fondo di Malebolge, smentite, se vi
dà l'animo, le cose ch'ora asserisco!</p>
<p>Andai un'altra volta a trovar Casti. Gli parlai della visita
ch'aveva fatta a Bertati, dell'apparato della sua tavola, della
maniera con cui m'accolse; ma, dopo avermi ascoltato per pochi
minuti, altro non mi rispose che questo:–È un povero <emph>ciuccio</emph>.
Sta facendo un'opera per Cimarosa: non merita tanto onore.
Vi scriverò e dirovvene l'esito.–Partii da Casti come si parte
da un amico; e a suo tempo gli diedi prove di esserlo, come
<pb n="170"/>
vedrassi a suo loco. Presi congedo da' miei buoni amici di
Vienna e tornai a Trieste. Come avea risoluto di partir subito per andare a Parigi, così colsi quell'occasione per dar
una lezioncella poetica al mio buon amico Colletti, la cui stomachevole falsità e adulazione raddoppiavan in me la collera
ed il disprezzo. Egli aveva giusto a que' giorni infettata la città
di poesie, tutte del medesimo calibro. Scrissi anch'io una canzone burlesca, la diedi a un amico, da leggerla agli amici suoi;
ma egli invece la pubblicò colle stampe. Voglio ripeter il primo
verso di quella al mio lettore: sappia il Colletti ch'io son l'autore della canzonetta
<q rend="block" direct="unspecified">
<lg type="versi">
<l>Mio caro Colletti,</l>
<l>non far più sonetti.</l>
</lg></q></p>
<p rend="noindent">So che tutti i signori triestini ne risero, e so che il signor
Colletti non ne rise. Ma nemmen io non risi a Dresda, la
prima sera che v'arrivai!</p>
<p>Io stavo sul momento di lasciare quella città, quando mi capitò una lettera di Casti, nella quale, tra l'altre cose di cui
parlavami, mi dava delle novelle dell'opera di Bertatti. Ecco le
sue parole:
<q rend="block" direct="unspecified">
<p>Iersera si rappresentò per la prima volta <title>Il matrimonio secreto</title>.
La musica è meravigliosamente bella, ma le parole riuscirono assai
al di sotto dell'aspettazione, e tutti ne sono scontenti, particolarmente i cantanti. Tutti dicono:–Il Da Ponte non lascerà impunito questo arrogante.–Vi mando il libretto, perché veggiate
e impariate a fare de' bei versi!</p></q></p>

<p>Ecco la mia risposta:
<q rend="block" direct="unspecified">
<p>Signore, la ringrazio del libretto da lei mandatomi, ma non
seguo il consiglio. Ella ha buon'unghia da cavare la castagna
dal foco. I versi di Bertatti son quello che dovevano essere.
Vienna se li goda. E, quanto a'cantanti, la prego di dir loro:
«<foreign lang="lat">victrix provincia, plora</foreign>.»</p></q><pb n="171"/></p>
<p>Questa fu la prima ed ultima opera che il signor poeta
Bertatti diede al teatro di Vienna! Non andò guari ch'ei ripartì per l'Italia, per dar loco al Gamerra, ed io partii per
Parigi, e non solo. E chi vuol sapere con chi partii, legga la
terza parte di queste <title>Memorie</title>.</p>
</div1>
<div1 type="parte">
<head>Parte Terza</head> <head>(1792-1805)</head>
<p><pb n="172"/>
Eccomi, o cortese lettore, in un calessino tirato da un sol
cavallo, guidato da un giovinotto di quindici a sedici anni, e,
come ti dissi, non solo. E vuoi tu saper chi era meco? la mia
<pb n="175"/>
bella, fresca e amorosa compagna, che, dopo le sociali cerimonie
e formalità, mi fu consegnata da' suoi genitori il dodicesimo
giorno d'agosto dell'anno <num>1792</num>, verso le due ore pomeridiane.
Con questo equipaggio, con questa compagnia e col capitale di
sei a settecento fiorini, all'età di quarantadue anni e cinque mesi,
ma col coraggio, o, per meglio dire, colla temerità d'un giovinastro di venti, osai pormi all'impresa di passar da Trieste
a Parigi. Il padre della mia compagna mi domandò veramente,
prima della mia partenza, come stava la mia borsa; ma io, che
sentiva tuttavia suonarmi all'orecchio l'«ah! ah! vuol maritare
la mia borsa, non la mia figlia, signor Galiano!», e che vedea
volar in aria, cangiati in fiammelle, i pezzetti della lettera di
quel mercadante, risposi senza esitare che la mia borsa stava
benissimo di salute e ch'io era pienamente contento della sua
figlia, senza pretendere un'oncia del suo danaro; lieto nulladimeno che la madre, ottima donna e vera gemma della famiglia,
regalasse poi alla sua Nanci una borsetta di monete d'oro del
valore forse di cento fiorini: somma, che, sebben frivola in se
stessa, pur tornommi a cert'epoca molto opportuna, come presto
vedrassi.</p>
<p>Arrivammo la sera a Lubiana, dove ci fermammo la notte,
e dove Amore ed Imene m'insegnarono a rasciugare le lagrime
d'una tenera figliuola, che abbandonava parenti e amici, forse
per sempre, per esser mia. Proseguimmo la domane il nostro
viaggio, e per vari giorni felicemente. Traversando però la
montagna di Lichtmessberg sull'imbrunire della sera, parve alla
mia consorte di veder in qualche distanza due uomini armati
di fucili. Come eravamo smontati dal calessino, per dar riposo
al cavallo, nel discendere quel ripido monte, e ch'io aveva impiegata una delle mani a sostenere la mia sposa e coll'altra
teneva in alto un'ombrella, per difendere lei e me da una pioggetta fina ch'allor cadeva; così ella, che fu impaurita da quella
vista, dall'ora del tempo e dalla solitudine del loco, s'imaginò
che quelle due persone fossero ladri da strada, cavò spensieratamente la borsetta datale dalla madre, me la mise tra il giustacuore e la camicia, credendo forse di metterla tra quella e
<pb n="176"/>
la persona, e seguitammo il cammino. Le due persone frattanto
ci si avvicinarono, ci salutarono cortesemente e se ne andarono
per la loro strada. Vedemmo allora che i da noi creduti fucili
altro non erano che due lunghi bastoni con punte di ferro, fatti
per commodo de' passeggieri; i ladri, due lavoratori vecchissimi
che tornavano a casa; e ridemmo non poco della nostra paura.
Ma, giunti in pochi minuti alla badia di Sant'Edmondo, situata
al piede di quella montagna, cessammo affatto di ridere; e questo
fu quando, chiedendomi essa la borsa, m'accorsi che se n'era
ita. Tornammo subito sulla montagna con lanterne e fiaccole
accese, cercammo per più di un'ora ogni angolo di quella; ma,
trovando che vane erano le nostre ricerche, tornammo afflitti
e malconci all'albergo. La mattina andammo a trovar l'abate
della badia, che fece pubblicar subito, a chiesa piena, la perdita
da noi fatta; ma anche questo fu vano. M'assicurò tuttavia
quel buon sacerdote che, se alcuno de' suoi parrocchiani trovata
avea quella borsa, poteva esser certissimo d'udirne novelle da
lui. Tale era la confidenza che avea nell'illibatezza e nell'onestà
di quella gente! Volle perciò ch'io gli lasciassi il mio indirizzo
per le principali città, per cui io intendeva passare nel mio
viaggio prima di arrivare a Parigi. Partimmo quindi da quella
badia, e ci mettemmo novellamente in cammino.</p>
<p>Arrivato a Praga, mi vi fermai alcuni giorni, colla speranza,
che fu poi vana, di ricevere novelle del padre abate. Ebbi
frattanto l'opportunità d'andar a vedere la rappresentazione delle
tre opere scritte da me per Mozzart, e non è facile dipingere
l'entusiasmo de' boemmi per quella musica. I pezzi, che meno
di tutti si ammirano negli altri paesi, si tengono da que' popoli
per cose divine; e quello ch'è più mirabile si è che quelle
grandi bellezze, che sol dopo molte e molte rappresentazioni
nella musica di quel raro genio dall'altre nazioni scoprironsi,
da' soli boemmi alla prima rappresentazione perfettamente s'intesero.</p>
<p>Io voleva allora partire per Dresda; ma, ricordandomi che
Giacomo Casanova, il quale dovevami alcune centinaia di fiorini, stava poco lontano di uella città, risolsi d'andar da lui,
<pb n="177"/>
per ottener tutto o parte del danaro che mi dovea. V'andai,
fui ben ricevuto; ma, accorgendomi in breve che la sua borsa
era più smunta della mia, non volli dargli la mortificazione di
chiedergli quello che non avrebbe potuto darmi, e, dopo una
visita di tre o quattro giorni, decisi d'andar a Dresda. La mia
disgrazia volle ch'egli chiedesse d'accompagnarmi fino a Toeplitz, città distante dieci a dodici miglia dalle terre del conte
Waldstein, di cui egli era bibliotecario ed amico. Fui costretto
a pigliare un altro cavallo e un altro condottiere; e questo a
mezza strada ci ribaltò. Fummo obbligati fermarci mezza giornata per far raccommodare il calesse; ma, con tutte le riparazioni fattegli, quando giungemmo a Toeplitz, trovai che non
era possibile seguitare in quello, senza pericolo, il nostro viaggio. Vendei dunque per sessanta piastre un calesse e un cavallo
che me ne costavano più di cento; e Casanova, che ne fu il sensale, nel contarmi il danaro, prese due zecchini per sé:–Questi
–dicendomi–serviranno per farmi tornare a casa; e, come
io non potrò mai restituirvi né questi né gli altri di cui vi sono
debitore, così vi darò tre ricordi, che varranno assai più che
tutti i tesori di questo mondo. Da Ponte mio, se volete far
fortuna, non andate a Parigi, andate a Londra; ma, quando vi
siete, non entrate mai nel <emph>Caffé degli italiani</emph>, e non scrivete
mai il vostro nome.–Felice me se avessi seguitato religiosamente il suo consiglio! Quasi tutti i mali e le perdite che soffersi in quella città (e vedrassi tra poco perché la preferii a
Parigi) nacquero dall'aver io frequentato il <emph>Caffé degli italiani</emph>,
e dall'aver segnato imprudentemente e senza intender le conseguenze il mio nome.</p>
<p>Partito da lui, la mia sposa, che rimasta era stordita della
vivacità, dell'eloquenza, della facondia e di tutte le maniere di
questo vegliardo straordinario, volle sapere da me la storia
della sua vita; ed io l'intrattenni assai piacevolmente per molte
ore, nel raccontarle quello che ne sapeva. Non dispiaccia al
mio leggitore d'udirne parte: quella, cioè, che in alcuni rispetti
ha qualche relazione con me, o di cui sono stato io stesso ocular
testimonio.</p>
<p><pb n="178"/>
Nacque Giacomo Casanova a Venezia, dove, dopo varie vicende, fu per ordine degl'inquisitori di Stato fatto mettere sotto
i Piombi, e questo perché certa dama si lagnò, con uno di
quel tribunale che le facea il cicisbeo, che Casanova leggesse
Voltaire e Rousseau co' suoi figli. Fuggì da quelle carceri dopo
otto o nove anni di prigionia in un modo mirabile. E la storia
di quella fuga, che porta per titolo <title>Il nuovo Trenk</title>, si legge
generalmente con maraviglia pari al diletto. Vide molte città
d'Europa, tra le altre Parigi. Tra le innumerabili avventure
accadutegli ne' suoi viaggi, mi piace sceglierne or una, che,
divertendo moltissimo i miei lettori, darà ad un medesimo tempo
una giusta idea del carattere di un tal uomo. Come le passioni
sue erano d'una tempra vivissima ed infiniti i suoi vizi, così
per lo sfogo di quelle e di questi gli occorreva, come può credersi, molto danaro; e, quando questo occorrevagli, tutto divenìa per lui lecito, onde ottenerlo. Essendo egli, dunque, ridotto una volta a poverissimo stato, ebbe casualmente la sorte
d'esser presentato a una donna ricchissima, che, sebbene vicina a' sessanta, amava follemente i begli uomini. Accorgendosi
di ciò Casanova, cominciò a vagheggiarla con somma cura, e
pretese d'essere di lei innamorato. E, perché la buona vecchietta,
che pur vedea nel troppo sincero specchio le rughe della fronte
e l'argento del crine, pareva credere poco alle sue amorose
dichiarazioni, le disse un giorno secretamente e con gran mistero ch'egli era assai dotto nell'arte magica e ch'ei non solo
vedeva lei siccome stata era nell'età fresca, ma che facilissima
cosa gli era il far che tutti, anzi ch'ella medesima vedesse cogli
occhi propri quel ch'era all'età di sedici o diciotto anni. Com'ella ascoltava questa novella con maraviglioso diletto, così
Casanova, senza perder un momento di tempo, propose di provarle col fatto le maraviglie di sì bell'arte. Al che la credula
femina consentendo, andò egli immediatamente per vaga cortigianella, la racconciò a modo suo, l'ammaestrò in tutto quel
che far doveva, e le promise de' ricchi doni, se la faccenda riusciva. Fatti allontanar dalle stanze tutti i domestici, si mise la
vecchia in una camera secreta ad aspettare il suo giovine Atlante,
<pb n="179"/>
che pochi momenti dopo arrivò colla finta vecchia, che parea,
a ben guardarla, non aver niente meno di settanta anni. Trasse
allor di saccoccia un'ampolletta, e, dopo aver mormorate certe
parole, fattole bere il contenuto di quella, che altro non era
che vino rosso, ma che, al dire di Casanova, era il liquore miracoloso di certa sua fontana, da cui dovea nascere il grande
effetto, fece sdraiare la giovine sopra un sofà, la coperse d'un
velo nero, e, dopo vari incantesimi da lui operati, ordinò alla
finta vecchia di alzarsi; e quella, che sbarazzata già s'era de'
cenci, de' veli e delle tinte non sue, sbalzò con giovenil gagliardia nel mezzo della stanza, e apparì, come appunto ella
era, una fanciulla leggiadrissima di sedici a diciott'anni.</p>
<p>Lo stordimento, in cui rimase la vecchia, è più facile a imaginarsi che a descriversi. Abbracciò, baciò, strinse al seno cento
e cento volte la giovinetta, e dopo averle fatte varie questioni, a
cui la sagace zitella con molta accortezza rispose, la congedò.
Casanova finse d'accompagnarla; ma, in poco tempo tornando,
trovò la sua vecchia immersa in un entusiasmo di giubilo, di
maraviglia e di pizzicore amoroso. Gli andò incontra in forma
piuttosto di baccante che di donna, e, traendolo a un armadio
vicino, l'aperse e gli mostrò una gran quantità d'oro e di gemme
preziosissime, giurandogli che tutte quelle dovizie e, unitamente
a quelle, la sua mano e il suo core sarebbero suoi, se poteva
operare in lei il bel prodigio di farla ringiovinire. Casanova,
ch'avea già disposte le cose all'effetto sperato, s'offerse d'eseguire sul fatto la desiderata metamorfosi. Al che prestandosi
con lieto animo la sciocca femina, dopo aver sorbita fin l'ultima
goccia del liquore creduto miracoloso, si sdraiò sul medesimo
sofà, dove s'era la giovinetta sdraiata, e il caro stregone cominciò il grande incantamento; ma, come tutti i succhi e tutte
le polveri mescolate in quel vino altro non erano che una buona
dose di laudano, così in breve ora non mancò di fare il solito
effetto. E, quando ei l'udì forte russare, andò al ricco armadio,
ne fece un perfetto saccheggio, smorzò tutti i lumi e, carico
d'oro e di gemme, partì. Alla porta di quella casa stava preparato Gioachino Costa a cavallo. Era costui un giovine che
<pb n="180"/>
viveva da molti anni con lui in carattere di servo, di compagno,
d'amico. Casanova, che in lui collocato aveva una confidenza
che non meritava, gli diede questo tesoretto e gli commise di
andarlo ad aspettare a certa osteria, distante dieci o dodici
miglia di Parigi. Si dice ch'anch'i ladri hanno certi articoli e
certi momenti d'onore tra se stessi, a cui non ardiscon mancare.
Questo uomo medesimo, che non aveva avuto scrupolo di rubare tutta questa ricchezza a una donna ingannata, non credette
onesta cosa dover partire senza ricompensare la cortigiana che
l'aiutò nell'inganno. Andò a portarle cinquanta luigi e a narrarle, tra i tripudi d'una gioia che finì presto in disperazione,
il felice esito della burletta. Come questi cinquanta luigi erano
tutto quello ch'avea tolto dal danaro involato, così rimase senza
un quattrino, sicuro di dover raggiungere in breve Gioachino
Costa, che l'aspettava all'albergo indicatogli. Ma, giunto all'albergo e non ritrovando né in quello né in molti altri alberghi vicini alcuna traccia di lui, maladì la vecchia, la giovine, Gioachino e se stesso, che avea saputo con tanta astuzia ingannar
altrui, e con tanta mentecattaggine poi s'era lasciato ingannare
da un servitoraccio. E come si trovasse in quel caso, è cosa
facilissima imaginarlo.</p>
<p>Fu allora che gli venne voglia di tornar a Venezia. Scrisse
l'<title>Anti Amelot</title>, opera piena di spirito se non di giudizio, e dopo
non molto tempo fu richiamato alla sua patria, ch'egli valentemente aveva difesa contra quell'atrabilario scrittore. Fu nell'anno
<num>1777</num> ch'ebbi occasione di conoscerlo e di conversare familiarmente con lui, in casa or del Zaguri or del Memmo, che amavano tutto quello ch'era di buono in lui e il cattivo gli perdonavano. M'insegnarono questi a far lo stesso; e, per esami
fatti, non potrei dir nemmen ora da qual parte pendea la bilancia. Poco tempo prima ch'io partissi di Venezia, una controversia frivolissima di prosodia latina me l'inimicò. Quest'uomo
bizzarro non voleva mai aver torto. Partii da Venezia, e per più
di tre anni non udii nominarlo o parlare di lui. Dopo questo
tempo, mi parve una notte, sognando, ch'io l'incontrava nel
Graben, in una cioè delle strade di Vienna dove io allora
<pb n="181"/>
abitava. Mi parve che fissasse gli occhi in me attentamente e
che mi corresse incontro lietissimo per abbracciarmi; mi parve
ancora che il mio amico Salieri fosse con me in quell'incontro.
E la mattina, svegliandomi, narrai la bizzarria di tal sogno al
fratello mio. Salieri, ch'era solito ogni mattina, di venire da me,
vi venne all'usata ora, ed io uscii con lui per andar in un pubblico giardino a passeggiare. Arrivato sul Graben, scorgo in
qualche distanza un vecchio che mi guarda fiso e che mi par
di conoscere. A un tratto vedo che spiccasi dal suo loco e che
mi corre addosso con gran trasporto:–Da-Ponte, Da-Ponte
caro–gridando,–con quanto piacere vi trovo!–E queste
furono le precise parole, ch'egli, anche sognando, mi disse. Chi
crede a' sogni è matto; e chi non crede che cos'è? Rimase diversi anni a Vienna, dove né io né altri mai seppe quello che
fece o come visse; ma io conversava assai spesso con lui. Egli
trovò in ogni occasione aperta e la casa e la borsa mia; e, quantunque io non amassi né i suoi princìpi né la sua condotta,
nulladimeno amava e stimava moltissimo i consigli e i precetti suoi, che, a dir il vero, eran aurei, e di cui ho profittato
poco, ma avrei potuto veracemente profittare moltissimo.</p>
<p>Per tornar alla storia di Parigi e di Costa, passeggiando un
dì sul Graben con Casanova, lo vedo improvvisamente aggrottare le ciglia, squittire, incioccare i denti, contorcersi, divincolarsi, levar al cielo le mani e, staccandosi furiosamente da me,
gittarsi addosso ad un uomo che mi pareva di conoscere, gridando ad altissima voce:–Assassino, t'ho còlto!–Come una
quantità di gente era corsa a quell'atto strano e a quel grido,
così mi accostai a loro con qualche ribrezzo: pur finalmente,
fatto coraggio, presi Casanova per mano e quasi a forza lo divisi da quella spezie di zuffa. Mi narrò allora con atti e gesti
da disperato la storia della vecchia, e mi disse che quello era
quel Gioachino Costa da cui era stato tradito. Questo Gioachino,
che, sebben i vizi e le cattive pratiche avessero ridotto a servire e fosse in quel medesimo tempo cameriere d'un signore
viennese, faceva anch'egli, o bene o male, il poeta. Era appunto uno di quelli che m'avevan onorato delle lor satire, quando
<pb n="182"/>
Giuseppe mi scelse a poeta del suo teatro. Entrò costui allora
in una bottega di caffé, e, mentre io seguitava a passeggiare con
Casanova, scrisse, e gli mandò per un ragazzo i seguenti versi:
<q rend="block" direct="unspecified">
<lg type="versi">
<l>Casanova, non far strepito:</l>
<l>tu rubasti e anch'io rubai:</l>
<l>tu maestro ed io discepolo,</l>
<l>l'arte tua bene imparai:</l>
<l>desti pan, ti do focaccia;</l>
<l>sarà meglio che tu taccia.</l>
</lg></q></p>
<p rend="noindent">Questi versi produssero un buon effetto. Dopo un breve silenzio,
Casanova rise, e poi mi disse pian piano all'orecchio:–Il birbante ha ragione.–Entrò nella bottega di caffé, fece cenno al
Costa d'uscire: si misero a passeggiare insieme tranquillamente,
come se nulla fosse accaduto, e si separarono stringendosi più
volte la mano e in sembiante sereno e pacifico. Casanova tornò
a me con un cammeo nel dito mignolo, che per bizzarra combinazione rappresentava Mercurio, dio protettore de' ladri: questo
era il suo principal valore, ed era tutto quello precisamente ch'era
rimasto di quell'immenso butino; ma quadrava perfettamente al
carattere de' due amici pacificati.</p>
<p>Avrò tra poco occasione di parlare novellamente di questo
rarissimo misto di buono e di cattivo: torniamo adesso al viaggio. Arrivato a Dresda ebbi il dolce piacere di riabbracciare
Mazzolà e il padre Huber, ma nemmeno in quella città non
udii novella della borsetta perduta sulla fatal montagnuola. Mi
vi fermai però dieci giorni, e questo diminuì per tal modo il
mio piccolo erario, che mia intenzione era di rimandar a Trieste
il mio giovine automedonte, che, avendo venduto calesse e cavallo, non più occorrevami. Ma quel sempliciotto s'era talmente
innamorato d'un paio di calzoni di pelle, ch'io avea promesso
di dargli arrivando a Parigi e di cui allora serviami, che, per
ottenerli al dovuto tempo, s'ostinò, ad onta di tutte l'offerte
fattegli, a voler seguitarmi. Presi dunque tre posti nella diligenza
di Cassel invece di prenderne due, e anche questa spesa diede
un colpo novello alla mia già più che dimezzata saccoccia.
<pb n="183"/>
A Spira però trovai accidentalmente un rinforzo assai fortunato,
senza del quale forse avrei potuto trovarmi in un imbarazzo
mortale. Un nobile signore, che non credo onesta cosa nominare, amava svisceratamente una bellissima damigella, da cui
non era riamato. Il padre di quella, che tanto amava quel giovine quanto lo dispregiava la figlia, propose di viaggiare con
ambidue, sperando di inspirare, col tempo, colla consuetudine
e colle gentili maniere di quello, qualche sentimento di stima
e alfine d'amore nel core della fanciulla. Ma tutto era vano. Il
giorno medesimo del mio arrivo in quella città, nel tempo del
pranzo, sapendo costei che il suo vagheggiatore avea ben tutti
i pregi di un cavaliere bene educato, ma non era poeta, disse
quasi per gioco a lui, che domandavale amore:–Fatemi un bel
sonetto, e vi prometto d'amarvi.–Credeva ella che questo fosse
un chiedergli l'impossibile. Il padre, ch'era presente a queste
parole:–Animo!–disse–caro contino; mettetevi alla prova,
e spero che Amore farà un miracolo.–Poche ore dopo questo
discorso, arrivai a quella locanda. Trovandosi egli alla porta di
quella, mi vide, mi riconobbe, mi corse incontro colle braccia
aperte, mi lasciò appena il tempo d'aiutar la mia compagna a
smontare dalla carrozza, e, tirandomi seco quasi per forza in una
stanza terrena:–Un dio–esclamò vivamente–vi manda qui
oggi per consolarmi.–Narrommi allora tutta la storia, e volle
ch'io gli facessi un sonetto. Io conoscea molto bene quella damigella, che, a dir il vero, era un complesso mirabile di bellezze,
di grazie e di tutti quegli ornamenti che rendon pregevole una
donna giovine. Mi misi incontanente al lavoro, e in men di
mezz'ora gli diedi il seguente sonetto:
<q rend="block" direct="unspecified">
<lg type="sonetto">
<lg>
<l>–Facciam–disser gli dèi,–facciamo un'opra</l>
<l>cui l'uguale laggiù vista non sia:</l>
<l>in lei nostra possanza il mondo scopra;</l>
<l>quanto in cielo può darsi, a lei si dia.–</l></lg>
<lg>
<l>L'alma più degna ch'un bel vel ricopra</l>
<l>scelsero allor Bellezza e Leggiadria:</l>
<l>ecco Natura, ecco i celesti all'opra;</l>
<l>e chi uscì di lor man? La donna mia.</l></lg>
<lg>
<l><pb n="184"/>
Venere la beltà, Mercurio l'arte,</l>
<l>il senno Giove, e diêr lor grazie a lei</l>
<l>Febo, Cintia, Giunon, Pallade e Marte.</l></lg>
<lg>
<l>Deh! perché Amor non fu tra gli altri dèi!</l>
<l>Che s'ei nel gran lavoro avea sua parte,</l>
<l>l'intero paradiso era in costei.</l></lg>
</lg></q></p>
<p rend="noindent">Gli lessi con enfasi il mio sonetto, ad ogni verso del quale parea
rapito. Lo copiò vagamente, e dopo mille ringraziamenti mi
pregò di non lasciarmi vedere dalla sua bella, perché non sospettasse che fosse lavoro mio. Mi regalò un bellissimo orologio
con catena e sigilli d'oro, ch'io vendei a Rotterdam per duecento fiorini, che fúr per me duecento angeli di paradiso, e mi
promise di scrivermi l'effetto a Brusselles, per dove io credeva
dover passare nel mio viaggio a Parigi. <note place="foot" anchored="yes">
<p>Mi scrissero entrambi e seppi ch'eran felici.</p></note></p>
<p>Non fui però che poche miglia lontano da Spira, quando,
fermatomi ad un'osteria per dar riposo a' cavalli, udii l'infelice
novella dell'incarceramento della regina di Francia e dell'arrivo
dell'armate francesi a Magonza. Dopo brevi riflessi, risovvenendomi del consiglio di Casanova e accordandosi questo col desiderio della mia sposa, presi sul fatto la risoluzione d'andar
a Londra invece d'andare a Parigi, e pigliai la strada d'Olanda.
Da Spira a Londra nulla m'occorse d'importante nel mio viaggio, se si eccettui il rischio eminente, in cui mi trovai, di vedermi rapir la mia donna. Arrivati a certa osteria (non mi ricordo
bene quanto distante da Spira) poche ore prima di sera, ci fermammo alcuni minuti per dar la biada a' cavalli. Nella stanza,
dov'eravamo seduti, stavano a un tavolino due omacci di brutto
ceffo, tracannando a iosa de' gran bicchieri di vino. Ci gettarono questi gli sguardi addosso, e, credendo forse che nessuno
di noi intendesse il tedesco, parlavano in questo linguaggio tra
essi; e, sebbene tutto non capissi quel che dicevano, tra me
e la mia compagna comprendemmo abbastanza per capire che
<pb n="185"/>
lor disegno era di seguitarmi a cavallo e di togliermi la mia
creduta figlia, ché tale la differenza d'età la facea parere. Cominciai allora a parlar tedesco con essa, e diedi ad intendere
ch'io era marito. Domandai inoltre qualche palla di pistola al
locandiere, e, come pareva essere ed era infatti uomo dabbene,
gli narrai quel ch'aveva udito, ed egli francamente loro disse
che guardasser bene quel che dicevano, perch'egli avrebbe i
mezzi assai pronti da castigarli.–Signore–soggiunse allora, io sono il giudice di questa borgata. Andate pure tranquillamente
pel vostro viaggio, e sarà cura mia che questi galantuomini rimangano questa sera a cenare meco.–Con questa sicurezza,
partii tranquillo, e non so poi quello che ne adivenisse de' due
furfanti.</p>
<p>Arrivai dunque a Londra felicemente; ma tutto quello, ch'io
possedeva a quel tempo, consisteva in sei luigi, un orologio con
una catenella d'oro e un anelletto, che ho poi venduto per sei
ghinee. Una sorella della mia sposa abitava a Londra con suo
marito, ma non erano questi né ricchi né generosi. Alloggiammo
con essi per pochi giorni, dopo i quali prendemmo una cameretta, dove in pochissimo tempo veduto ho il fondo della mia
borsa.</p>
<p>Era a quell'epoca poeta del teatro italiano di Londra un
certo Badini, e motore delle volontà di Guglielmo Taylor, proprietario di quello, Vincenzo Federici. Il primo di questi, che
tra l'altre sue nobili qualità possedeva quella di superar l'Aretino in satira e maldicenza, teneva Taylor pel collo col laccio
della penna, come quello che, avendo imparata la lingua inglese,
era impiegato a scriver pe' gazzettieri, le cui opinioni si ricevono per buone in Londra assai più forse che in alcun altro
paese, e la riuscita dell'opere, de'cantanti, de' ballerini, de' compositori dipendeva in gran parte da' suoi paragrafi. L'altro era
un vero emporio d'iniquità, e bastava aver qualche merito o
sol la fama d'averne, per esser odiato e perseguitato da lui; e,
sebben Taylor lo conoscesse, pure era sforzato a servirsene,
perché aveva trovati diversi modi e diverse strade da procurargli
danaro, e perché non aveva scrupolo di fargli da Mercurio
<pb n="186"/>
cogli anfitrioni teatrali. Parlerò più diffusamente di questo in
altro loco. Con questi due scellerati alla testa di quello stabilimento, io non aveva dunque nemmeno una lieve speranza di
dover mai ottenere quell'impiego. Ridotto al verde siccome io
era, non trovai segni di umanità e d'amicizia che nel signor
Pozzi, compositore di musica assai gentile e d'animo cortese,
generoso e benefico, quantunque non ricco. Egli m'offrì in varie
occasioni la borsa, mi fece conoscere i suoi amici e, tra gli altri,
la celeberrima Mara, che mi pregò di comporre un dramma per
lei e mi regalò trenta ghinee, quando gliel portai, con mille ringraziamenti ed espressioni di cortesia, che per un animo non
ignobile valevano assai più che il danaro. Vedendomi in possesso
di questa somma, che in grazia delle circostanze era considerabilissima, e vedendo che non spirava vento favorevole per
me sulle rive del Tamigi, lasciai una parte di quel danaro alla
mia consorte, e col rimanente pigliai la risoluzione di andare
in Olanda, dove aveva udito dire che il teatro francese era
chiuso. Pensai dunque che sarebbe stato possibile di stabilirne
uno italiano, e non m'ingannai.</p>
<p>Non rimasi due settimane in Olanda, ch'ebbi le più belle apparenze d'una felice riuscita. Trovai due zelanti fautori nel banchiere Hope, signore potentissimo di quelle province, e nel
generale Butzeler, ch'oltre all'avere due figlie amantissime della
musica, aveva una stima particolare della mia Nanci, ch'era stata
per molti mesi colla sua famiglia in Olanda e di cui per mero
accidente io gli avea narrata la storia. Con questi due protettori al fianco, offersi il mio piano. Piacque moltissimo; ed io
allora domandai che mi fossero assicurati dugentomila fiorini
da' due teatri di Amsterdam e dell'Aia; e lo statolder fu il primo
a sottoscriverne quarantamila per l'Aia sola, dove proposi di dare
due recite per settimana. Questo buon principio incoraggì tutti
gli altri, ed io stava sul punto d'avere un numero maggiore di
sottoscriventi di quello che veramente occorrevami. Scrissi allora
alla sposa mia di venire ad unirsi con me; ma ella mi rispose
che non aveva più un soldo del danaro lasciatole. Anche le
venti ghinee, ch'io aveva portate meco, erano vicinissime al
<pb n="187"/>
fine; ed io non so veramente quel che addivenuto sarebbe di lei
e di me senza un tratto visibile della provvidenza.</p>
<p>Un giorno, mentre io stava narrando la storia mia ad un
onesto italiano, che avrebbe ben voluto aiutarmi, ma che non
aveva i modi da farlo, il servo della casa dov'io abitava mi
presenta una lettera. Riconosco il carattere della mia sposa,
l'apro coll'ansietà che ognuno può imaginare, e con sorpresa
uguale a una gioia indicibile leggo queste parole:
<q rend="block" direct="unspecified">
<p>Caro Lorenzo, ti mando ottanta fiorini, e venti ne tengo per
venir a raggiungerti. Questa somma l'ho ricevuta ieri dal tuo amico
di Praga, che l'ebbe dal buon abate della badia di Sant'Edmondo.
Un certo contadino, per nome Chersenboum trovò la borsetta sulla
montagna di Lichtmessberg un giorno dopo la nostra partenza;
portolla fedelmente a quel buon religioso, che gli regalò due zecchini, e che, non avendo ricevute molte delle tue lettere, non seppe
che ultimamente che, invece d'andar a Parigi, eravamo andati a
Londra. Vedi che non bisogna mai disperare degli aiuti della provvidenza. Prima che passino otto giorni sarò con te e ti dirò il
resto. La tua Nanci.</p></q></p>

<p>Di fatti vi capitò, ma le nostre allegrezze durarono poco.
Io aveva già preparate diverse lettere per gli migliori cantanti
e compositori d'Italia, e tutto era vicino ad essere concluso,
con giubilo universale di tutti gli amatori di musica e di teatro,
quando improvvisamente arrivò la novella terribile della disfatta
totale degli inglesi sotto Dunkirk, e i pensieri di divertimenti e di
feste diedero loco alla desolazione, ai pianti ed alle orazioni. Mi
trovai dunque tra non molti giorni in uno stato il più deplorabile
della terra. Non amici, non roba d'alcun valore, non ripieghi.
Gli ottanta fiorini non durarono molto nelle mani d'un uomo
che non ha mai imparata l'economia; e, per colmo della disgrazia, era difficilissimo ricevere lettere d'alcuno, pel freddo
eccessivo che tenea impedita la navigazione di Londra, di dove
io potea ancora sperar di ricevere qualche soccorso. In tale
emergenza risolsi di scriver a Casanova, e, per meglio toccarlo,
gli scrissi in verso, e gli feci una patetica pittura dello stato
mio, chiedendogli qualche danaro. Ma egli non si curò di me,
<pb n="188"/>
mi rispose bizzarramente, in ottima prosa, e cominciò la sua
lettera così: «Quando Cicerone scriveva agli amici, non parlava mai d'alcun affare!». Cominciai allora a dar il sacco al
bauletto di vestiti e di biancheria; ma anche quello fu presto
vuoto. Aveva preso una cameretta nella casa d'un buon tedesco,
dove con parsimonia sforzata vivemmo più d'una settimana ed
ella ed io: la nostra colazione era pane, pane il nostro pranzo,
e qualche volta nemmeno pane, ma lagrime la nostra cena.
Non era però la mia compagna che spargea queste lagrime!
Ella soffriva tutto con una pazienza angelica; procurava di ridere e di scherzare; mi obbligava a giocar agli scacchi con
lei, volea giocare di grosse somme, e quei, che perdeva, dovea
pagare con carezze e con baci il suo vincitore. Questi artefizi
della sua tenerezza, ch'avrebbero in altri tempi formata la felicità della vita mia, non facevan che accrescere il mio cordoglio
e la mia disperazione.</p>
<p>Una sera, dopo aver fatta la solita cena di scacchi, di baci
e di lagrime, il tedesco, che m'affittava la camera, entrò quasi
lagrimando e mi disse queste parole:–Caro signor Da-Ponte,
capisco che non avete colpa nelle vostre presenti disgrazie e vi
credo un uomo da bene; ma questo non basta a dar da mangiare a' miei figli. Voi non avete potuto pagarmi la pigione della
prima settimana e molto meno potrete pagarmi quella della seconda, che cominciò oggi. Ci vorrà pazienza pel passato; ma
per l'avvenire la mia povertà non mi permetterebbe d'averne.
Vi piaccia dunque trovarvi un altro alloggio, e che Dio benedica ed assista e voi e me.–</p>
<p>Partì così dicendo, e nel medesimo momento entrò un certo
Cera, ch'era stato per molti giorni il nostro amico consolatore,
ma che, poverissimo essendo, in altro modo non potea farlo che
con parole. Mi domandò come andavan le cose, ed io gli narrai
la storia di quel momento.–Fate coraggio–soggiunse egli con
gran trasporto:–io ho fatto un bel sogno, e spero bene.–Ricordandomi del sogno da me fatto con Casanova, lo pregai
di narrarmi che cosa sognasse; ed ecco quel ch'ei mi disse.
–Mi pareva di vedere voi e questa amabile donna in una
<pb n="189"/>
oscurissima selva; mi parea che una brutta bestia andasse girando
intorno di voi e di lei, mostrandovi tanto di zanne e dell'unghie che parean fatte per far paura. Voi cercavate di schermirvi da lei quanto potevate, ma la bestia sempre più vi si
faceva vicino, ed era là là per ghermirvi: ma quasi improvvisamente quella oscura selva s'empieva di luce, e da una montagna altissima e assai distante si scagliava uno strale di foco,
che colpìa la bestia nel fianco, che vi cadea morta a' piedi ed
era un istante dopo dalla terra inghiottita.–Il sogno–replicai io–non può esser più bello, e voglia il cielo che sia
piuttosto una visione che un sogno! Ma questa poverina frattanto, nello stato in cui trovasi–ella era vicinissima ad esser
madre,–non prese altro cibo che pane oggi, e questa sera
nemmeno...–Non mi lasciò terminare, ma, uscendo prestamente
di camera, altro non disse che:–Vado e torno,–e partì.</p>
<p>Rimase tanto tempo fuori di casa, ch'io non credea più ch'ei
tornasse: quando improvvisamente odo spalancare la porta della
stanza, e veggo entrar il buon Cera con un fazzoletto in mano,
cui deponendo gioiosamente sul tavolino:–Ecco–dice un principio buono.–Cavò quindi da quello del pane, del
burro, delle ova, del cacio e delle aringhe fumate, e, senza
perdere un sol momento, corse in cucina, si fece dare un tegame ed una graticola, e, tornando con piedi di cervo nella
nostra camera, si mise ei medesimo, fischiando e cantando, a
fare da cuoco. Ci narrò poi, cucinando quelle vivande, che,
ricordandosi d'aver prestato alcun tempo prima una piccola
somma di danaro a un amico, andò da lui, lo trovò, fu pagato,
e con quel danaro fece la spesa che vedevamo e che certo per
quella sera credea che fosse bastante. Quando tutto fu cotto,
stese, in mancanza di tovaglia, sopra un tavolino la carta in
cui il burro, il cacio, lo zucchero, l'aringhe erano involte, trasse
di tasca una bottiglietta di spirito di ginepro, mise tre sedie
a' propri lochi, ci fece sedere e sedette egli stesso. La giovialità ed il diletto, che gli brillava nel volto, non poté far meno
che destare nel nostro animo de' simili sentimenti. Mangiammo
allegramente, trovammo tutto squisito, e per lo tempo che
<pb n="190"/>
spendemmo in quella cena parca, che avessimo dimenticate
del tutto le nostre orribili circostanze. Finita la cena, mescolò
dello spirito con acqua e zucchero, me ne fece bever un bicchierino, e, bevendone un altro egli stesso:–Possa–esclamò
vivamente,–possa avverarsi il mio sogno!–</p>
<p>Partì poco tempo dopo, e si andò a dormire. Non si parlò
più di disgrazie per quella sera; ci addormentammo assai presto,
e dormimmo placidamente. All'alba del giorno mi risvegliai:
io mi sentiva nell'anima una certa tranquillità, una certa gioia,
che, per quanto studiassi, non potea intendere da che derivasse.
Mi risovvenni nulladimeno che quel giorno dovea partire di
quella casa, e la mia tranquillità cominciava a diminuirsi,
quando, dopo aver picchiato blandamente la porta, vedo entrar
il padron di casa, e, senza parlare, presentarmi una carta.
Credendo che fosse il suo conto e che con quella mattutina
presentazione volesse intimarmi la subita partenza, stesi tristamente la mano per prenderla; ma egli allor, ritirando la sua:
–Ecco una lettera–disse;–ma non posso darvela, signore,
se non mi date uno scellino. Il postiere è alla porta, e bisogna
pagarlo.–Trassi di tasca il fazzoletto, che solo ancora mi
rimaneva, e lo pregai di prenderlo e di pagare quello scellino
per me. Parve impietosirsi quel vecchierello, e, rifiutando
l'offerta fattagli del fazzoletto, mi diede la lettera e se n'andò.
Guardai subito la soprascritta e m'accorsi che presso al mio
nome v' erano tre parole, che dicevano: «Con venti ghinee».
Non può imaginare gli affetti che sorsero in un istante nell'animo mio, quando lessi queste parole, chi non si è mai
trovato in circostanze simili a quelle in cui era io. Mostrai
quella soprascritta alla mia Nanci, ed ella gridò, esultante a
tal vista:–È mia sorella che scrive!–Tacque, ciò detto, per
più di cinque minuti, oppressa anch'ella e soprafatta al pari
di me da quel nuovo e improvviso tratto della provvidenza.
Apersi alfine quel foglio, ed eccone il contenuto:
<q rend="block" direct="unspecified">
<p>Caro Da-Ponte, le iniquità di Badini obbligarono l'impresario
dell'opera di cacciarlo dal suo teatro. Occorrendogli un poeta, e
udito avendo parlare di voi, mandò per me e mi commise scrivervi
<pb n="191"/>
ed offerirvi il suo posto. Come il Badini gli ha scroccate sessanta ghinee a conto del suo salario, così vorrebbe che voi vi
contentaste di pagargliele, scontandole dalle dugento ch'egli offre
a voi. Io credo che lo farete perché non è il danaro che deve
muovervi, ma la buona occasione di farvi conoscere in Londra.
Con tale principio, osai assicurarlo che verrete. Mi diede per ciò
venti ghinee per le spese del vostro viaggio. Venite: fate presto:
i vostri amici, tra gli altri Ferrari, Rovedino, Kelly e la Storace
vi aspettano ansiosamente; ed io muoio di voglia di riabbracciar
la mia Nanci.</p></q></p>

<p>Alla lettura di questo foglio non potei trattenere le lagrime,
che compensarono ben a gran doppi quelle che sparsi tanti
dì e tante notti, dopo la battaglia di Dunkirk, in Olanda.
Sbalzai allora dal letto, m'inginocchiai alla sponda di quello,
e, alzando al cielo le mani e gli occhi, ripetei con perfetto
sentimento di religiosa gratitudine i quattro versi di Atar nel
mio <title>Assur</title>:
<q rend="block" direct="unspecified">
<lg type="versi">
<l>Dio protettor de' miseri,</l>
<l>tu non defraudi mai</l>
<l>quelli che in te confidano,</l>
<l>che speran solo in te.</l>
</lg></q></p>
<p>Non passò un'ora, e Cera venne da noi. Io non sapeva da
qual parte cominciare a dargli la lieta novella. Pensai alfine
ch'era meglio di tutto dargli da leggere quella lettera, e feci
così. La sola soprascritta, dov'era quel fortunatissimo «con»
bastò a fargli mettere un lunghissimo grido di allegrezza, che
s'udì, credo, da un polo all'altro. Ma, quando poi lesse quel
che conteneva quel foglio, il suo gaudio, il suo tripudio di
gioia fu tanto eccessivo, che ne fui in verità spaventato. Cantava, ballava, saltava, abbracciava ora me, ora la mia consorte,
e, dopo tutti questi atti di festività e di contento, si mise a
piangere come un bambino. Restituendomi alfin quella lettera:
–Ecco–diss'egli,–o miei cari amici, verificato il mio sogno.
L'Olanda è la selva oscura, il teatro di Londra è la montagna
alta e distante, l'impresario di quella è il sagittario che scoccò
<pb n="192"/>
lo strale, la povertà è la brutta bestia che vi minacciava, e
la provvidenza di Dio è la luce che venne al soccorso vostro. Perché non vi son molti di tali amici nel mondo!</p>
<p>Non avendo a fare alcuna cosa in Olanda, due o tre giorni
dopo l'arrivo di quella lettera partii per Londra. Non mancai,
appena giunto, di fare una visita all'impresario; ma, dall'accoglienza che fecemi, m'accorsi ch'ei non aveva grande amistà
per le muse. Stava egli scrivendo ad un tavolino, quando il
suo amico Federici m'introdusse nella sua camera. Aveva la
schiena vòlta alla porta e la faccia alla finestra.–Ecco il signor Da-Ponte–disse Federici. Il signor impresario seguitò
a scrivere senza muoversi.–Signor Taylor, ecco il poeta–replicò allora in un semituono più forte. Il signor impresario
si volse, chinò un pocolino la testa e tornò a scrivere. Rimasi
nella camera cinque minuti, e il signor Federici,
<q rend="block" direct="unspecified">
<lg type="versi">
<l>passando il dito su dal mento al naso,</l>
</lg></q></p>
<p rend="noindent">mi fece, in atto di rispettoso silenzio, cenno di andarmene. Questo
non era, a dir vero, un cominciamento di buon augurio, per uno
che stato era dieci anni poeta di Giuseppe secondo, d'un principe
ch'era il vero modello della affabilità, della bontà, della cortesia.
Mi ritenni nulladimeno dal formare alcun giudizio, avanti di
fargli una seconda visita; il che giudicai che dovesse nascere
ben presto. Per più di tre mesi però né io vidi lui, né egli me.
Fu alla rappresentazione del <title>Don Giovanni</title> di Gazzaniga, opera
proposta dal Federici e data al pubblico per suo consiglio, a
preferenza bestiale del <title>Don Giovanni</title> del Mozzart, portata a
Londra e proposta da me, che Taylor, il quale si vide in rischio
di vedere smantellato il suo teatro e sé rovinato per sempre:
fu allora solo che si compiacque di farmi chiamare, di chiedermi opinione su vari punti concernenti il teatro e di darmi
ordine assoluto di chiamar a Londra il Martini, ch'impegnato
era allora al teatro di Pietroburgo. Mancò poco però che la
venuta di quel bravo compositore non mi costasse la perdita
di quell'impiego. Era di già passata la metà della teatrale stagione, quando capitaron a Londra due famose rivali, la Banti,
<pb n="193"/>
ch'era a quell'epoca una delle più celebri cantanti d'Europa
nel serio, e la Morichelli, ugualmente celebrata nel buffo. Non
erano queste più giovani, e non erano mai state nel numero
delle grandi bellezze: l'una però era ricercata e pagata esorbitantemente pel pregio d'una voce maravigliosa, ch'era il solo dono
che avea ricevuto dalla natura; l'altra per quello d'un'azione
vera, nobile, ragionata e piena d'espressione e di grazia. Quindi
s'erano rese ambedue gl'idoli de' teatri, ma il terrore insieme
de' compositori di musica, de' poeti, de'cantanti e degli impresari. Una sola di queste bastava a far tremare del nome il
teatro dov'era impegnata. S'imagini il mio buon lettore qual
doveva esser lo stato del teatro italiano di Londra al tempo
in cui ambedue queste eroine della scena impegnate trovavansi.
Qual d'esse fosse la più pericolosa e la più da temersi, non è
cosa facile da decidersi. Pari ne' vizi, pari nelle passioni, pari
nelle iniquità e nella cattiveria del core, essendo di un carattere tutto diverso, anzi pur opposto, andavano per istrade tutte
diverse al conseguimento de' lor disegni. La Morichelli, ch'avea
molto ingegno e molta cultura di spirito, era una volpe vecchia,
che coprìa tutti i suoi disegni col velo del mistero e della più
fina furberia. Prendea sempre da lontano le sue misure, non
si fidava d'alcuno, non andava in collera mai, e, benché amasse
gagliardamente i voluttuosi piaceri, sapeva nulladimeno far la
modesta e la riserbata quanto una verginella di quindici anni,
e quanto più amaro era il fele che chiudeva nell'anima, tanto
più soave o melato le brillava il sorriso sul volto. Di qual
tempera fossero le sue passioni non è necessario dirlo. Era
donna di teatro, dunque le sue principali divinità erano quelle
di tutte le sue simili, ma in grado eccessivo: Orgoglio, Invidia, Interesse. La Banti, al contrario, era una femminaccia
ignorante, sciocca e insolente, che, avvezza nella sua prima
giovinezza a cantar pei caffé e per le strade, portò sul teatro,
dove la sola voce la condusse, tutte le abitudini, le maniere e
i costumi d'una sfacciata Corisca. Libera nel parlare, più libera
nelle azioni, dedita alla crapola, alle dissolutezze ed alla bottiglia, appariva sempre quello che era in faccia di tutti, non
<pb n="194"/>
conosceva misure, non aveva ritegni; e, quando alcuna delle
sue passioni era stuzzicata dalle difficoltà o dalle opposizioni,
diventava un'aspide, una furia, un demone dell'inferno, che
avrebbe bastato a sconvolgere tutto un impero, nonché un teatro.</p>
<p>Appena arrivate a Londra, andaron a gara ambedue d'impossessarsi del core dell'impresario. Di lui non credo che sia
possibile a persona del mondo di dar una giusta e precisa idea,
ma molto meno che a tutti gli altri è possibile a me. Tirato casualmente da lui dal pericolosissimo passo in cui io mi trovava in
Olanda, io ho avuti e conservati sempre per esso tutti i sentimenti che la gratitudine, la pietà e l'amicizia sogliono inspirare
nell'anime gentili e bennate. Vedrassi tra poco a qual segno
portai questi sentimenti e come distrussi finalmente me e la
famiglia mia, per assistere o salvar lui, che alfin, come tutti
gli altri, pagommi d'ingratitudine. Questi medesimi sentimenti
furono cagione ch'io non volessi mai esaminare troppo severamente e vedere troppo da presso i suoi difetti e le sue debolezze,
cui cercai di difendere o di scusare, come un padre suol fare
di quelle d'un figlio; e, quando ferirono me, o tacqui o non
feci altra vendetta che di lamenti. Senza pretender perciò di
fare un'esatta pittura di lui, dirò quel che credo sapere o quel
che mi sembra d'aver io stesso veduto di quest'uomo.</p>
<p>Guglielmo Taylor era o capitò a Londra assai povero, nel
tempo in cui il teatro dell'opera italiana fu consumato dal foco.
Invogliatosi di diventar proprietario d'un nuovo teatro, fece il
suo piano, presentollo a' primi signori di quella metropoli, a
cui vendendo un certo numero di logge per un certo numero
d'anni, si trovò in grado di far fabbricare un teatro col prodotto
di quelle; e pochi anni dopo, pagando una somma dovuta al
suo predecessore, colla vendita d'altre logge e di cento biglietti
serali <note place="foot" anchored="yes">
<p>In inglese «<foreign lang="eng">silver tickets</foreign>».</p></note>
per vari anni o per una sola stagione, divenne padrone assoluto di quel dovizioso edifizio, e, per quel che si
diceva, senza debiti e senza pesi. Come e per cagione di chi
<pb n="195"/>
Guglielmo Taylor andò a terminare i suoi vecchi giorni in una
prigione, lo vedremo nel corso della mia storia in Londra.</p>
<p>Questo uomo singolare era un misto perfetto di due contrarie nature. Lasciato a se stesso, era umano, nobile, generoso;
condotto dagli altri prendea interamente le forme di chi conducevalo, e particolarmente della donna che amava e de' di
lei favoriti, che sul fatto diventavano i suoi. Giudichi il mio
leggitore qual divenne un tal uomo, caduto in potere d'una
Banti! Non passarono molti giorni, e Federici, ch'aveva molto
contribuito co' buoni uffizi e co' servigi di vario genere alla
vittoria di quella femmina, mi diede ordine in nome dell'impresario di scriver due drammi, uno buffo da porsi in musica
dal Martini, chiamato a Londra da me, e l'altro serio per
Francesco Bianchi, condotto seco dalla donna seria. Vedendo il
cimento pericoloso in cui io mi trovava, studiai tutti i mezzi da
tenermele amiche ambedue; ma come sperare di riuscirvi?
–Guai a te–mi disse un giorno la Banti–se la Morichelli
piace più di me nell'opera di Martini.–La Morichelli non
diceva nulla. Ma i suoi sogghigni, le sue frasi tronche, qualche
punto d'ammirazione ed un'accorta maniera di parlarmi spessissimo di due opere mie da lei con mirabil successo rappresentate
a Vienna, mi facean capire abbastanza quel che le bolliva nel
seno. Mi posi alfine tutto tremante al doppio lavoro. Scelsi i
soggetti, scrissi i miei piani e li presentai ai due maestri.</p>
<p>Approvarono entrambi la scelta mia, e ciò confortommi alcun
poco. In meno di tre settimane diedi <title>La capricciosa corretta</title>
al Martini, che, abitando con me, non solo m'inspirava l'estro
di scrivere, col volto ognor gaio e colla rimembranza piacevole
delle cose passate, ma, di mano in mano ch'io scrivea le parole, egli ne faceva la musica; e diedi al Bianchi tutto il primo
atto della <title>Merope</title>, ch'egli lodò ed approvò senza alcuna riserva.
Tutti credeano che l'opera buffa dovesse esser la prima a rappresentarsi; ma, udendosi dalla Banti le lodi che prodigavansi
tanto alla musica del Martini che alle parole mie, fece il diavolo
a quattro con Taylor, e questi fece il diavolo a quaranta con
me. M'ordinò di finir l'opera seria pel dì seguente, minacciò
<pb n="196"/>
«impokerarmi» <note place="foot" anchored="yes">
<p>Da «<foreign lang="eng">poker</foreign>».</p></note>
perché sorrisi a tal ordine, mi disse che non
mi pagava il suo danaro perché mi grattassi la testa; e, se il
servidore non portava a tempo una bottiglia di vin d'Oporto,
che gli fece dimenticare la zuffa, non so in verità come finita
sarebbe quella faccenda. Si mise a bere, la Banti seguì l'esempio,
ed io, mentre andavano borbottando in inglese delle cose ch'io
allora poco capiva, andai alla porta, v'uscii frettolosamente,
corsi a casa, mi chiusi nella mia camera e in ventiquattro ore
terminai il second'atto e lo mandai al signor Bianchi. Anche
questo secondo atto gli piacque, ma non ne compose che gran
tempo dopo la musica. Propose alla Banti un'altr'opera da lui
fatta in Italia, e questa ebbe la sfacciataggine di dire all'impresario ch'era tutta nuova e di pretender che lo dicessero e lo credessero quelli ancora che l'avean veduta a Venezia molt'anni
prima; e tutto improvvisamente s'annunziò con gran pompa su
tutte le carte pubbliche che «madama Banti farebbe la seconda
prova de' suoi rari talenti nell'<title>Aci e Galatea</title>, opera scritta per lei
a Londra dal celebre Francesco Bianchi». Ma io aveva, sfortunatamente per me, il libretto d'<title>Aci e Galatea</title>, stampato a Venezia,
ed ebbi l'imprudenza di dirlo a Federici. Costui lo ridisse alla
cantatrice, essa al compositore, il compositore all'impresario,
a cui si volle far credere che fosse un'impostura mia; e questi
venne da me col viso più rosso della cresta d'un gallo e mi
domandò di vedere il libretto. Ma, come non tenea in mano
il <foreign lang="eng">poker</foreign> infocato, lo pregai di sedere, gli presentai la bottiglia invece del libretto richiestomi; e, quando mi parve un poco
calmato, pigliai in mano quel dramma, lo consegnai alle fiamme
e gli promisi non solo di tacere, ma di riparare subitamente
al mal fatto. Taylor, che non sempre era cieco, vide, come si
vede un raggio di luce tra le tenebre, che tanto la Banti che
Federici l'aveano ingannato, e più mesi dopo lo disse a Bianchi
in presenza mia. Ma, quando volle parlarne alla Banti, gli mise la
mano sulla bocca ed obbligollo a inghiottir in silenzio la pillola.</p>
<p><pb n="197"/>
Io frattanto, che dovea stampare il libretto, annunziai l'opera
come nuova e mandai allo stampatore il paragrafo stesso che
pubblicato aveano ne' fogli pubblici. Ma tutte queste precauzioni valsero poco. Si fece la prova dell'opera: i partigiani e
gli adulatori gridavano:–Oh bello! oh sublime! oh divino! ma, quando andò in scena, benché la sala fosse ripiena di mani
pagate per battere, benché la Banti avesse mangiate prima della
recita cento castagne arrostite e vuotata una intera bottiglia,
nulladimeno non vi fu un pezzo solo di musica che piacesse,
e, con tutti gli sforzi che si fecero, non si rappresentò poscia
più di due volte. Si corse subito dal Martini per l'opera buffa,
e, ad onta di tutti i partigiani, ad onta di dugento e più persone mandate al teatro a fischiare, ad onta infine d'una satira
che si fece scrivere e pubblicare (da chi? da Badini che, a
quello che mi narrò poscia egli stesso, fu dall'impresario pagato
per farla!), l'opera piacque e trionfò solennemente, a dispetto
loro, Martini, il Da-Ponte e, quello che più importava, la Morichelli! Dopo il buon successo di questa prima opera, si diede
tutta la fretta al Martini ed a me di scriverne una seconda; e
fu questa <title>L'isola del piacere</title>, il cui primo atto riuscì maravigliosamente, tanto al compositor della musica che a me; ma
non fu così del secondo.</p>
<p>Martini, che non era difficilissimo in materia d'amore, s'incapricciò d'una servetta giovine, ma non bella né gentile, nel
medesimo tempo in cui corteggiava e facea credersi innamorato
della prima donna buffa, che poteva in verità esser sua madre
e quasi sua nonna. Scopertosi da questa Lalage attempatetta
gli intrighi molto avanzati e ogni dì crescenti con la non
crudele servetta, ne fece dell'amare doglianze con lui; e il mio
buono spagnoletto, non avendo via di scusarsi, disse all'orecchio alla sua matrona ch'era per coprir certo mio erroruccio
ch'egli s'era dichiarato l'amante di quella ragazza. La matrona
non tenne il secreto, in poco tempo si sparse per varie bocche,
e alfin giunse a me. Ne volli parlar a Martini; ma, appena
apersi la bocca, capì da un–Come, signor Martini?–quel
ch'io intendeva di dire, girò la faccenda, in gioco e mandò
<pb n="198"/>
venticinque ghinee alla servetta, il fulgor delle quali stuzzicò
talmente l'appetito d'un vecchierello, che la sposò. Martini
nulladimeno lasciò la mia casa, andò a star colla Morichelli,
e la nostra lunga, dolce ed invidiata amicizia si raffreddò.</p>
<p>Il secondo atto dunque dell'<title>Isola del piacere</title> fu fatto interamente nell'isola del ghiaccio; e mi parea, nel comporlo, scrivere per Righini, non per Martini, o pel compositor della <title>Cosa
rara</title>. Accrebbe di molto la mia freddezza certa pretesa insensata
della prima donna, che, avendo rappresentato con grande effetto
a Parigi <title>Nina pazza per amore</title>, volle a forza, nel secondo atto
di quest'opera, una scena da pazza, che c'entrava appunto come
Pilato nel <title>Credo</title>. Cadde perciò tutto lo spettacolo, e non bastarono a salvarlo alcuni bei duetti ed alcune belle arie, che
assai piacevano e per la musica e per le parole. Credo ch'una
di queste meriti d'esser letta; ardisco perciò inserirla nelle
mie <title>Memorie</title>.
<q rend="block" direct="unspecified">
<lg type="versi">
<lg>
<l>Gira, gira intorno il guardo;</l>
<l>mira il ciel, la terra, il mare:</l>
<l>armonia tutto ti pare</l>
<l>ciò ch' è in terra, in cielo, in mar.</l></lg>
<lg>
<l>Quelle stelle tanto belle</l>
<l>stanno in dolce amico accordo;</l>
<l>quegli augei, se non sei sordo,</l>
<l>non fann'altro che cantar.</l></lg>
<lg>
<l>Il variar delle stagioni</l>
<l>son concerti belli e buoni:</l>
<l>canzonette son que' fiori,</l>
<l>minuetti que' colori,</l>
<l>quell'aurette, quelle fronde,</l>
<l>e quegli àrbori e quell'onde</l>
<l>son rondò della natura,</l>
<l>e il sol batte la misura</l>
<l>coll'eterno suo rotar.</l></lg>
<lg>
<l>E noi tutti che mai siamo?</l>
<l>Piffaretti, clarinetti,</l>
<l>tamburini, violini,</l>
<l>e fagotti e chitarrini,</l>
<l><pb n="199"/>
che, concordi negli accordi</l>
<l>delle parti componenti,</l>
<l>vivi e armonici strumenti</l>
<l>tra i gran timpani del mondo</l>
<l>non facciamo che suonar.</l></lg>
</lg></q></p>
<p>A queste parole il mellifluo Martini fece una musica trivialissima, e non molto più nobile a molt'altre parti del dramma!
Ne' due primi anni, dunque, del mio poetato in Londra ho
composte tre opere, due buffe e una seria, che fu, come dissi,
la <title>Merope</title>, e che non piacque guari più che l'<title>Isola del piacere</title>
dello spagnuolo. Partito esso, partita la Morichelli, venne una
donna in suo loco, che non bastava a dar gelosia alla «imperatrice di molte favelle» <note place="foot" anchored="yes">
<p>Recitò la Banti, alla sua prima comparsa al teatro di Londra, la <title>Semiramide</title>
di Bianchi con gran successo: indi fu detta «Semiramide».</p></note>
e che faceva sperare una tregua
tra esse e la tranquillità nel teatro.</p>
<p>Ma per disgrazia non fu così. Viveva a Londra in quel
tempo un certo Le-Texier, uomo di un certo credito nelle
faccende teatrali; credito acquistatosi per una singolare abilità
di recitar ei solo delle intere commedie francesi in una specie
di teatrino eretto da lui: il che faceva egli con molta grazia
ed effetto, cangiando la voce, i tuoni, l'enfasi e qualche volta
il vestito. Non si sa se Taylor andò da lui per ottenere qualche
danaro, o se Le-Texier sia venuto ad offrirglielo <foreign lang="lat">sub conditione</foreign>:
il fatto fu che udissi dire improvvisamente:–Le-Texier sarà
il direttore dell'opera.–Taylor allora ebbe due comandanti
nella sua armata, che ambivano e pretendevano entrambi di
comandar anche a lui. Per qualche tempo si facean guerra
secretamente, ma non osavano farsela in palese: l'una sapeva
che il suo rivale aveva per protettore Mercurio, dio dell'oro;
e l'altro che la sua nemica avea la bella Ciprigna per protettrice. Nel tempo di questa tregua apparente Le-Texier imaginò
di far un gran colpo tanto nell'animo del pubblico che in quel
dell'impresario e de' cantanti; e, come bisognava interessarvi
<pb n="200"/>
la sua rivale, andò un giorno da lei e, con una prosopopea degna
di un Tullio:–Voglio farvi conoscere, signora Banti–diss'egli,–chi è Le-Texier.–Cavò, dicendo questo, di sotto
il mantello lo spartito di <title>Semira e Azar</title> con musica di Grétry,
ammirabile pei tempi in cui fu scritta e più che ammirabile
per un timpano nato in sulla Senna; ed:–È questa l'opera
–esclamò quindi–ove la Banti sarà conosciuta. Altro che
<title>Semiramidi</title>, altro che <title>Galatee</title>, altro che <title>Meropi</title>! Questa sarà il
tuo trionfo per tutti i secoli; per questa il nome di Brigida
Banti vivrà nel mondo filarmonico finché vivrà quel di Grétry
e della Francia!–Le ne disse tante e poi tante, che colei,
che non era mai stata l'inventrice della polvere, vi cadde alla
rete e cominciò a gridare ad alta voce:–Semira, Semira,
Semira!–</p>
<p>Ma l'opera era in francese. Come tradurla, o chi deve
tradurla? Lo scaltro Federici, ch'era presente e che fin da quel
momento avea gettato l'invido sguardo sul profitto procedente
dalla vendita de' libretti, chiamò da parte madonna Brigida,
le disse poche cose all'orecchio, ed essa tutta contenta strappò
lo spartito dalle mani di Le-Texier, ed:–Io, io–disse ridendo–penserò a far tradurre queste parole.–Partito LeTexier, accontossi con Taylor e con Federici, e si deputò
Giovanni Gallerini, iniquo degnissimo del suo nome, messaggero di Taylor a' due famosi poeti Bonaiuti e Baldinotti (parlerò
di costoro a' dovuti tempi), per offrir loro venti ghinee per
la traduzione di <title>Semira e Azar</title>, con patto che cedessero il
diritto di copia a madama Brigida e a' suoi favoriti. A capo
di quindici giorni la musica era copiata, le decorazioni erano
abbozzate, gli abiti preparati; ma i signori poeti non avevano
portata nemmeno la prima scena. Va da lor Gallerini, vi va
il Federici, la Banti li fa chiamare, <abbr>Mr.</abbr> Taylor ne chiede conto,
Le-Texier s'impazienta; ma le muse di questi due ciabattini
del teatro dormivano, come gli idoli di Baal con tutte le grida
di que' poveri sacerdoti; e, per mordersi le labbra, strabiliare,
dicervellarsi, non venne loro fatto di tradurre una scena sola
di quel dramma.</p>
<p><pb n="201"/>
Costoro eran due miserabilissimi poeti in tale materia. Bonaiuti pretese spesso di scrivere pel teatro, ma i suoi versi eran
più duri della sua testa, che avrebbe potuto cozzare con quella
d'un caprone; e Baldinotti faceva l'improvvisatore per mestiere,
e qualche volta disse delle cose assai spiritose, ma da' suoi
versi scritti Dio ce ne guardi! S'aggiunga a ciò che, per tradurre
un'opera da una lingua in un'altra, vi vuol qualche cosa di più
che saper far versi. Bisogna farli in modo che gli accenti della
poesia rispondano a quelli della musica, e questo si fa bene
da pochi, ed è necessaria singolarmente un'orecchia musicale
e una lunga esperienza. Mancando a costoro queste due cose,
mandarono dopo tre settimane lo spartito al direttore che domandollo, con questa umiliante confessione:–Non possiamo.–</p>
<p><foreign lang="lat">Quid agendum</foreign>? Com'io aveva avuta la pazienza di non parlare né poco né molto di questo fatto, così si credeva che questo
segreto maneggio mi fosse ignoto. Venne dunque da me il direttore con Federici ed:–Ecco–mi disse,–signor Da-Ponte,
il momento di far brillare il suo bel talento.–Mi presentò,
detto questo, lo spartito e mi disse di che cosa trattavasi. Questa
sfacciata simulazione mi stomacò. Non sapea sul fatto che rispondere. Stava sul punto di dire:–Con simili canaglie non dee rimanere un galantuomo.–Amor di sposo, dover di padre e forse
un po' d'amor proprio vennero in brevi istanti al mio soccorso.
–Signore–risposi io,–non sono obbligato, per patti fatti, di
tradurre opere che per musica nuova; ma, se la direzione vuol
pagare cinquanta ghinee, tradurrò l'opera.–E di chi sarà il
profitto del libretto?–soggiunse il furbo Federici.–Di chi le
piace–risposi.–E in quanto tempo ci darà l'opera tradotta? In otto giorni.–Federici disse poche parole a Le-Texier. Consentirono entrambi e lasciaronmi lo spartito partendo.
Mi misi sul fatto alla pruova, e in quarantotto ore feci tutta
la traduzione. Andai a trovare un amico che sapeva bene la
musica, feci la pruova delle parole, e con piccolissimi cangiamenti si trovò che quadravano perfettamente alle note del compositore. Mandai il terzo giorno lo spartito a Le-Texier, annunziandogli che la poesia era tradotta e avvertendolo che mia
<pb n="202"/>
risoluzione era di non dargli le parole prima di aver in mia
mano le cinquanta ghinee. Venne da me, parve sdegnato; ma
io sostenni il mio punto, ed egli, cui premea troppo di dare
l'opera, da cui credea dover venirgli la più gran gloria, mi
condusse a casa, mi contò le cinquanta ghinee ed ebbe l'onestà
di dirmi:–Signor Da-Ponte, voi meritate queste cinquanta
ghinee, ed essi il ba...–Non finì la parola, ed io dissi ridendo:–Il basto... e il bastone!–Si recitò l'opera <foreign lang="lat">cum omnibus fustibus et lanternis</foreign>, e, per usare una frase scenico-tecnica,
«fece un fiascone». Toccò a Federici pagar le cinquanta ghinee
a Le-Texier, ché promesse gliele aveva pel profitto del libretto,
la vendita del quale non fu bastante a pagar le spese della
stampa. Gallerini perdette cinque o sei ghinee ch'aveva avanzate
al «borsa-floscia» Baldinotti; la Banti non gridò più «Semira»
ma «Semiramide»; e Taylor pregò caldamente che si tornasse
alla <title>Capricciosa corretta</title>, perché gli amici della musica e della
verità gli dicevano ch'era un'opera molto bella. Io rideva di
tutto e gioiva, contando assai spesso le mie cinquanta ghinee,
che mi parevano assai più belle e lucenti di quante mai n'ho
vedute in tutto il tempo della mia vita.</p>
<p>Il signor Taylor frattanto, fosse il felice esito della mia prima
opera o fosse qualch'altra ragione poco a me nota e ch'io non
ho potuto mai diciferare, pareva molto desideroso di famigliarizzarsi con me. Cominciò a venire spesso alla mia casa, faceva
delle lunghe passeggiate con me; mi domandava consiglio su
varie materie teatrali o pecuniarie, e parea compiacersi molto
tanto delle mie osservazioni che de' miei calcoli. Essendo io
un giorno con lui e con la Banti, riscaldato dal vino anzi che
no, mi chiese in tuono scherzoso s'i' credea di poter trovar
del danaro per lui.–In qual maniera?–diss'io. Cavò allora
di tasca varie cambiali indossate <note place="foot" anchored="yes">
<p>«Indossare» è termine tecnico de' mercadanti; e non significa «addossarsi»,
ma segnar il proprio nome sul dosso della cambiale, e questo vuol dire: «Pagherò
quella somma, se pagata non è dall'accettatore». Non trovai questo verbo se non nel
<title>Dizionario</title> di Baretti, in questa significazione.</p></note>
da Federici ed accettate da
<pb n="203"/>
lui. Ne presi in mano una di trecento lire sterline, e, senza
molto riflettervi, soggiunsi che ne farei la prova e che sperava
riuscirvi.–Se puoi far questo–disse la Banti,–è fatta la tua
fortuna.–Uscito dalla sua casa:–Com'ho potuto–io diceami–intraprender tal cosa? Da chi troverò danaro, io che fo
il mestiere di poeta, c'ho un salario assai modico, e che appena
capisco che cosa significa «accettazione», «indossamento» o
cambiale? Non so se uno spirito buono o cattivo mi fece allora
risovvenire che ne' primi tempi della mia dimora a Londra io
era stato obbligato a impegnare un anelletto di diamanti, ch'era
entrato in un botteghino, sulla porta del quale scritto era «<foreign lang="eng">Money</foreign>», e ch'un giovine assai cortese m'avea prestate sei ghinee
per un anello che ne valeva almen dodici.</p>
<p>Corsi dunque a quel botteghino, trovai quel giovane stesso,
gli presentai la mia carta, ed egli dissemi che, s'io voleva
comperare un anello o un orologio da lui, egli m'avrebbe dato
il rimanente in contanti. Mi offerse allora diversi oggetti, ed io
scelsi una ripetizione, calcolata da lui ventidue ghinee e che ne
valea forse quindici, e mi diede un ordine sul banco di Londra
pel resto. Quando stesi la mano per prenderlo, mi porse invece
la penna e mi commise di scrivere il nome mio dopo quello
di Federici sulla cambiale recatagli. Io, che non sapeva il valore o le conseguenze di tale segnatura, credei ch'altro non fosse
che una cerimonia o una ricevuta; ma, appena vidi il mio nome
su quella carta, mi passò per la mente ch'uno de' tre ricordi
datimi da Casanova era stato di non iscrivere mai il nome mio
su cambiali in Inghilterra. Ne tremai tutto come una foglia e
parea che un presentimento funesto mi dicesse in quel punto:
–Tu sei perduto!–Tornai nulladimeno da Taylor e gli feci
vedere l'ordine di Parker (così chiamavasi l'usuraio) e la ripetizione a me data. Taylor, ch'avea già avuto danari sopr'altre
cambiali per mezzo di Federici e di Gallerini, e ch'era avvezzo
a perdere settanta, ottanta e fin cento per cento con tai furfanti,
fu sorpreso piacevolmente nel veder la prontezza con cui fu
servito e la picciolezza della sua perdita. La Banti esclamò con
trasporto di giubilo:–Bravo poeta!–intascò graziosamente
<pb n="204"/>
la ripetizione, che Taylor era sul punto di regalarmi, gridando
con nuova gioia:–Oh! questa è buona per me.–La gazzetta
scandalosa narra che questa ripetizione volò miracolosamente
nel borsellino del signor Ferlendis, gran suonatore di flauto a
traverso, stromento favorito di donna Brigida, che volle baciarmi e abbracciarmi, gridando novellamente:–È fatta la tua
fortuna!–</p>
<p>In fatti il giorno seguente l'impresario venne da me e mi
portò un nuovo contratto, dove m'accresceva di cento lire sterline il salario, e conferimmi diversi altri favori, che per un
certo spazio di tempo furon vantaggiosissimi a me ed a' miei.
Questi favori e questi vantaggi, accoppiati a' primi sentimenti
da me concepiti in favor di Taylor quando chiamommi dall'Olanda, destarono e mantennero nel mio animo una tale benevolenza, un tal affetto per lui, che non perdite immense, non
pericoli, non i suoi stessi rabbuffi ebbero forza, di cangiare o di
diminuire. Io seguitava a vederlo, ed egli me. Come mi confidava le cose sue, così un giorno mi disse che gli occorrevano
tre o quattromila lire sterline e ch'egli non avea dubbio, da
quello che dame avea veduto, di poter trovarle per mezzo mio.
Intrapresi di farlo, e, in mal punto sia detto, vi riuscii. Come
al momento in cui era per iscader la cambiale di Parker non
v'era danaro, così fui costretto a ricorrere da un altro usuraio,
e poi dal terzo, dal quarto, dal quinto; finché, ora per pagar
il dovuto, ora per soddisfar a' bisogni, a' capricci e alle brame
dell'insaziabile lupa teatrale, la somma, trovata in men d'un
anno da me, giunse a seimila e cinquecento ghinee. Io era dunque il tesoriere, lo spenditore, l'agente, il pagatore e il favorito di
Taylor. Bisogna andare alla campagna mentre il teatro sta chiuso?
Da-Ponte troverà danaro.–Non c'è vino in cantina–dicea
la Banti. Da-Ponte n'avrà a credito da' mercadanti. Il signor
Taylor ha bisogno di calzette, di camìce, di fazzoletti, <abbr>ecc.</abbr> <abbr>ecc.</abbr>?
Ditelo al Da-Ponte. I servi del teatro, i suonatori, i ballerini,
i cantanti chiedono danaro? Vadano dal Da-Ponte. Questa mia
intrinsichezza con Taylor, questo vedere ch'io faceva tutto per
lui, senza negligere tuttavia i doveri di poeta, furon cagione
<pb n="205"/>
per cui tutti venivano da me per ottenere le cose che deside-
ravano. Con somma alacrità io mi prestava a' servigi de' miei
nazionali: questo facea l'anima mia contentissima de' suoi rischi
e delle oramai prevedute sue perdite; giacché a poco a poco
io avea ben potuto conoscere che cosa voleva dire scriver il
mio nome sulle cambiali.</p>
<p>Io ebbi spesso occasione di render servigio a Taylor, nel
renderlo a' miei a torto chiamati amici. Era questi sul procinto di congedare dal suo teatro Bianchi, Viganoni, Weichsell
gran suonatore e fratello della Billington. Era in un tempo in
cui avea necessità di danaro, e le mie fontane erano esaurite:
pensando che tutti tre questi personaggi erano al teatro utilissimi, proposi loro d'avanzarmi del danaro per l'impresario,
assicurandoli che avrei cura di farli pagare, siccome feci, e
tutti e tre furono per più anni riconfermati. Dirò a suo loco
dell'altre cose a questo proposito, pregando istantemente il mio
leggitore di perdonarmi la noia che dee procurargli la lettura
di cose frivole; ma, come tutta la vita mia non fu che una serie
di beneficenze e di servigi prestati a una masnada d'ingrati o di
traditori, così mi piace di provar questa verità in tutti i modi
permessimi e somministratimi da' vari casi della mia vita.</p>
<p>Passarono tre anni interi così. Una sola cosa venne a turbare un poco la mia pace e a involarmi parte di quegli emolumenti, che per ogni diritto paiono appartenere al poeta. La
Banti, che aveva, a dispetto di Taylor, i suoi segreti adoncini,
e che cangiava più spesso che l'altre donne non cangiano di
cappello, aveva allor dato il primo loco nella sua lista amatoria
al scimmiotto Federici. Tutti lo sapevano, fuori di Taylor.
Desideroso colui di scroccarmi il profitto ch'io traeva dalla
vendita de' libretti in teatro, fece creder alla sua dama che,
s'ella potea ottenere questo dall'impresario, l'obbligherebbe a
fare gagliardamente i piaceri suoi, e a Taylor (il che volea
dir a lei stessa) troverebbe la grossa somma di mille ghinee
e forse più, con patto che permettesse a certo francese e alla
sua nipote d'aver una loggia <foreign lang="lat">gratis</foreign> per due o tre stagioni.
(Nota bene. Una loggia contenea quattro cinque e sei persone.
<pb n="206"/>
In una stagione si faceano da sessanta a settanta recite. Ogni
persona pagava e paga mezza ghinea per recita. Chi sa la prima
pagina d'aritmetica non ha bisogno de' miei calcoli). Si decise
dunque che il signor <abbr>D.</abbr> <abbr>L.</abbr> avrebbe la loggia, e il signor
Taylor mille ghinee a titolo di prestanza senza interesse.–Ma
il Da-Ponte–osservò Taylor–che dirà?–Griderà un poco
–risposero a coro,–e poi tacerà.–</p>
<p>Non fu così. Io stampai e vendei tutte l'opere fatte da me,
cioè l'<title>Evelina</title>, tradotta dal francese, con musica di Sacchini,
che piacque; un'operetta buffa in un atto per Bianchi, che fu
una delle migliori cose scritte nel buffo genere da lui, l'<title>Armida</title>,
che piacque; e una cantata composta da me per le nozze del
principe di Galles, e che poi si rappresentò per una vittoria.
Il profitto dell'altre opere fu per due anni interi di Federici;
ed io osservai e tacqui, aspettando il tempo opportuno di punirlo. Ma qual fu la mia punizione! porger nuova esca alla
sua perfidia, alla sua ingratitudine.</p>
<p>La Banti frattanto, o vogliosa di nuovo adoratore (secreto,
s'intende) o per qualche supposto oltraggio ricevuto da colui,
gli divenne nemica sì fiera, che non volle né più vederlo né
più udir parlare di lui. Le grazie allora di questa femina capricciosa piovvero tutte su me. Non pareva contenta che quando
io era con lei; non parlava che di me cogli amici e coll'impresario medesimo; lodava la bontà mia, la mia attività, il mio
disinteresse, i miei talenti, e qualche volta facea l'elogio de'
miei begli occhi! Io aveva allora quarantanove anni, una
donna che amava e cheassai più giovane e bella era di colei:
non è dunque da maravigliarsi se feci il sordo, e non credo
di meritar alcuna lode per esserlo stato. Ma più ch'io voleva
parere di non intenderla, e più quella lonza parea vogliosa di
farsi intendere. Taylor frattanto decise d'andare alla sua campagna e di condur seco la Banti e la sua famiglia. Appena fu
ciò deciso, che la Banti mandò per me; e, com'ebbi la cattiva
sorte di trovarla sola, così, correndomi incontra:–Signor
poeta–mi disse,–bisogna prepararsi a venir alla campagna
con noi. Ho qualche cosa di grande importanza da dirti...
<pb n="207"/>
Vieni caro... fa' questo piacere alla tua buona amica Banti. Mi prese per mano, così dicendo, tirommi a sé, mi diede
un'occhiata da spaventar il casto Giuseppe... In quel momento
Taylor entrò. Rimasi pochi momenti con loro, mi diedero
entrambi diversi ordini, mi ripeté la donna l'invito, l'impresario lo rinnuovò, ed io me ne andai. Il mio imbarazzo era
immenso. Per salvare, come suol dirsi, la capra e i cavoli,
risolsi pochi dì dopo d'andarvi, ma vi condussi meco la sposa.
Quando essa ci vide, fece una faccia da furia; ma, recatasi
presto in se stessa, finse di farci buona accoglienza, e, quando
fummo soli, mi disse con faccia tosta:–Anche la moglie!
Tanto peggio per te.–Io finsi di non capire, e non se ne
parlò mai più né da lei né da me. Dopo esservi rimasto tre
giorni con Taylor ed aver avuto occasione di esaminarlo bene
da presso, rimasi talmente convinto che Taylor, lasciato a sé
e messo nell'affluenza, sarebbe stato un de' migliori uomini
del mondo, che in realtà mi caddero più volte le lagrime per
compassione. La Banti, che nel teatro era e rendeva lui una
vera vipera, a Holywell era affabile, gentile e positivamente
amabilissima. L'infinita attenzione di Taylor per lei, la sua
generosità senza pompa, la sua semplicità nelle maniere, la
sua ospitalità con tutti quelli che capitavano, avevano resa la
Banti stessa una donna tutta diversa da quello ch'era.</p>
<p>Un giorno Taylor mi domandò se avrei amato d'andar in
Italia. Io, che n'ardeva di voglia pel piacere di riveder il mio
vecchio padre e la sua famiglia, che non avea veduta per più
di vent'anni, risposi senza esitare che pagherei tutto per andarvi. Mi disse egli allora ch'avendo tutta la fede tanto nell'onestà
che nel gusto mio, mi offriva cento ghinee, che servirebbero
per pagar parte delle spese di viaggio, s'io voleva partire subito e procurargli in Italia una delle migliori donne buffe ed
un de' migliori musici. Accettai con giubilo la proposizione,
partii subito per New-Yorck, comperai un carrozzino e presi con
me tra danaro e gioie la non piccola summa di mille lire sterline, e quando tutto fu pronto m'imbarcai per Amburgo. Il
mio passaggio fu corto e felice. Partii di Londra il secondo
<pb n="208"/>
d'ottobre; arrivai il decimo ad Amburgo, e senza il menomo
sinistro il secondo di novembre mi trovai a Castelfranco.</p>
<p>Bramando di goder in tutti i possibili modi del mio viaggio,
lasciai la mia compagna a Castelfranco e la pregai di raggiungermi a Treviso, che distante è dodici miglia, il quarto di
novembre di buon mattino. Arrivai verso sera a Conegliano,
che non è ch'otto miglia lontano da Ceneda, e in meno di
un'ora mi trovai alla porta della casa paterna. Quando i miei
piedi toccarono il terreno ove ebbi la cuna, ed io spirai le
prime aure di quel cielo che mi nudrì e mi die' vita per tanti
anni, mi prese un tremore per tutte le membra e mi corse
pel sangue un tale spirito di gratitudine e di venerazione, che
rimasi del tutto immobile per molto tempo, e non so quanto
forse sarei rimasto così, se udita non avessi alle finestre una
voce, che mi passò al cor dolcemente e che mi parea di conoscere. Io era smontato dalla carrozza di posta a qualche
distanza per non dar sospetto, collo strepito delle ruote, del mio
arrivo. M'era coperto il capo col fazzoletto, perché allo splendore delle lanterne non mi conoscessero dalle finestre; e, quando,
dopo aver picchiato la porta, udii gridare da una finestra:–Chi
è là?–procurai d'alterar la voce, ed altro non dissi che
–Aprite!–e questa parola bastò per far ch'una mia sorella mi
riconoscesse alla voce e, mettendo un altissimo grido, dicesse
alle sorelle:–È Lorenzo!–Discesero tutte come fulmini dalle
scale, mi balzarono al collo e quasi mi soffocarono colle carezze e coi baci, e mi portarono al padre, che, all'udire il
mio nome, e più al vedermi, rimase immoto per più minuti.</p>
<p>Oltre la sorpresa e il piacere cagionatogli dal mio arrivo
improvviso, v'era una circostanza anteriore che rese e la sorpresa e il piacere infinitamente più vivo. Essendo il secondo
giorno di novembre, ossia la festa di tutti i morti, un giorno
solennizzato particolarmente ne' paesi cattolici, tutti i parenti
e gli amici si uniscono verso la sera e passano molte ore della
notte in gozzoviglie e giochi innocenti. Trovandosi quindi anche
il padre mio co' suoi figli, generi e nipotini, invitolli a bere
alla mia salute, e fu questo il suo brindisi:–Beiamo alla
<pb n="209"/>
salute del nostro Lorenzo e preghiamo Dio che ci dia la grazia
di vederlo prima ch'io muoia.–Non aveano ancora vuotati i
bicchieri, che io picchiai alla porta e udissi suonare da tutti
gli angoli della casa:–Lorenzo! Lorenzo!–Bisogna non
aver un core per non concepire lo stato di un vecchissimo
padre (egli avea già passati gli ottanta) in quello straordinario
momento. Io sovra tutti posso congetturarlo da quel ch'io stesso
sentii. Rimanemmo avviticchiati insieme per molti minuti, e,
dopo una gara reciproca di baci, di carezze, d'abbracciamenti,
che durarono fin alle dodici della notte, sentii alla porta della
casa degli urli di gioia, delle voci che chiamavano altamente:
–Lorenzo! Lorenzo!–onde, affacciatomi alla finestra, vidi
allo splendor della luna una quantità di gente, che domandava
d'entrare. La porta s'aperse, ed ecco in un momento, nella
camera dov'io era, i miei buoni amici di quella città, che alla
novella del mio arrivo vennero tutti a vedermi. Conobbi quella
sera di quanto piacere è capace un core e quanto veramente sia
<q rend="block" direct="unspecified">
<lg type="versi">
<l> <foreign lang="lat">dulcis amor patriae, dulce videre suos</foreign>.</l>
</lg></q></p>
<p>Sebben tutti cari mi fossero questi amici e compagni della mia
gioventù, e gratissima fossemi la loro visita, pur non ricorderò
qui che due nomi, come di persone che io amava e stimava
singolarmente e dalle quali io era con pari tenerezza riamato:
Antonio Michelini e Girolamo Perucchini, due angeli d'amicizia,
di cui il mio core vuole ch'io parli a preferenza di tutti gli
altri. La dolcezza de' lor caratteri, la lor benevolenza per me,
la stima che quindi faceano di me e de' versi miei, me li avevan resi sì cari, ch'io non era felice senza esser con essi, né
essi senz'esser con me. Io era trattato da tutti due come fratello, e come figliuolo da' loro genitori. Ci consigliavamo, ci
confidavamo i secreti e ci aiutavamo negli amori. Il primo non
era né letterato profondo né poeta, ma amava la letteratura,
aveva buon gusto ed ottimo criterio, ed era dell'età mia. Non
so se ancor viva, ma lo desidero ardentemente; e, se queste
<title>Memorie</title> gli càpitano mai alle mani, sappia quali sono i miei
sinceri sentimenti, e sappia ancora che come li ho conservati
<pb n="210"/>
fino all'ottantesimo anno della mia vita, così ancora conserverolli nel mio memore seno fin agli estremi momenti di quella. Il
secondo, che, <foreign lang="lat">diis faventibus</foreign>, onora ancor delle sue rare qualità
la sua patria e da cui ho ricevute non ha guari novelle felici,
a' pregi d'un'anima nobile e gentile accoppia un fondo inesausto
di dottrina e un gusto squisito in ogni maniera di letteratura.
Compose e forse ancora segue a comporre de' versi pieni di
grazia e di brio; è legista profondo, gran politico ed eloquente
oratore. Quai fossero gli effetti prodotti in me alla vista di
questi due personaggi, che, con tanti altri poco meno a me
cari, vennero a festeggiarmi dopo vent'anni di separazione,
lascerò imaginarlo a tutti quelli che sanno quali siano le dolcezze della vera amicizia. Dopo alcune ore di tenera conversazione, ci separammo.</p>
<p>Allora volle mio padre ch'io andassi a riposare, e mi chiese
di dormire con lui. Mi coricai alquanto prima di quel buon
vecchio, ed egli si mise al piede d'un crocifisso, che teneva
al letto vicino, per dire le solite preghiere, che duravan circa
mezz'ora, ch'in un suono di voce divota e flebile terminò
con queste parole:–<foreign lang="lat">Nunc dimittis servum tuum in pace</foreign>. Finito ciò, venne a letto, mi strinse fra le sue braccia e ripeté
in italiano:–Figlio mio, ti ho veduto ancora una volta: moro
contento.–Smorzò i lumi, e tacemmo entrambi pochi minuti;
ma, udendolo sospirare, lo pregai di dirmi che cosa avea.
–Dormi, dormi, figliuolo mio–rispose egli, sospirando novellamente:–parleremo domani.–Dopo qualche tempo, mi
parve ch'egli dormisse, e anch'io m'addormentai.</p>
<p>La mattina, svegliandomi, trovai che più non era nel letto.
Egli s'era levato pian piano prima del sole, ed era ito al mercato per provvedere a tempo le migliori frutta e i più delicati
cibi della stagione per la colazione e pel pranzo. Le mie sorelline, i mariti, i figli di quelle ch'erano madri e i due miei giovani fratelli Paolo ed Enrico stavano tutti alla porta della camera,
per entrarvi al primo romore che udissero. Non so s'ebbi occasione di sputar, di tossire o di far scricchiolare il letto movendomi: so che in un momento entrar vidi una falange d'uomini,
<pb n="211"/>
di donne e di fanciulletti, spalancar le finestre e saltar sul mio
letto per baciarmi, stringermi e quasi soffocarmi di carezze e
di amplessi. Poco dopo, capitò mio padre. Quel buon vecchio
era carico di frutti e di fiori, de' quali si sparse dalla famiglia
tutto il mio letto, e mi si coperse con quelli dalla testa alle
piante, mettendosi de' gridi d'allegrezza e di gaudio in quel tripudio festevole. Frattanto una servetta molto leggiadra portò il
caffé; e tutta quella numerosa assemblea fece una corona al
mio letto, sedette, e si mise in attitudine di prendere la colazione. In verità non mi ricordo d'aver veduto né prima né dopo
quella mattina un più giocondo spettacolo. Mi pareva piuttosto
d'esser nel centro d'un cerchio d'angeli che in uno di gente
mortale. Queste mie sorelline erano tutte belle anzi che no. Ma
la Faustina, ultima delle sette, era un vero angelo di bellezza.
Proposi di condurla a Londra con me; mio padre n'era contento;
ma essa non disse né sì né no, ed io sospettai sul fatto che ella,
benché non avesse allor più di quindici anni, non fosse più padrona del proprio core. Si passò a poco a poco ad altri discorsi.
Come nessun mi parlava de' due cari miei fratelli Girolamo e
Luigi, rapitimi dalla morte nel fior degli anni, così mi guardava
io medesimo dal parlarne, per non funestare con dolorose memorie l'ilarità di quel giorno. Ma un nuovo sospiro, che mise
mio padre, mi fece risovvenire de' sospiri della notte e gliene
domandai spiegazione. Egli non mi rispose; ma, accorgendomi
che gli occhi suoi s'empieano di lagrime, ne indovinai la cagione e cangiai discorso. Come io non avea parlato né poco
né molto della mia compagna, così credei che fosse un buon
momento di farne un cenno; e, per ricondurre l'allegria, che
quelle lagrime di mio padre avevano sbandita, parlai così:
–Signore sorelle, non credeste <emph>miga</emph> che sia venuto tutto solo
da Londra: ho condotto meco una bella giovine, che ha ballato
su quel teatro e che probabilmente avrò il piacere domani o
posdomani di farvi conoscere.–È veramente bella?–disse
la Faustina.–Più bella di te–ripigliai io con vivacità.–Più
bella di me? Vedremo, vedremo questa bella gioia!–Questo
discorso richiamò il buon umore; si rimase ancora alcun tempo
<pb n="212"/>
insieme; alfine uscirono tutti per darmi tempo e libertà di vestirmi. Il solo padre restò con me. Come il suo cuore avea bisogno d'uno sfogo, così pensai che fosse bene parlargli de' due
perduti figliuoli.–Ah, se que'due tesori fossero qui, qual sarebbe
–esclamò egli–la loro consolazione, quale la nostra!–Ne
piansi con lui, ma mi riuscì alfine di consolarlo, promettendogli
prima di partire da Ceneda di fargli veder cosa che compen-
serà la sua perdita, almen in parte...
Tornando a questi due miei fratelli, mi credo in dovere di
correggere un errore commesso da me nel secondo volume
della mia <title>Vita</title>, dove, parlano della morte d'uno di questi, annunziatami a Dresda, equivocai, non so come, ne' loro nomi.
Luigi e non Girolamo fu quello ch'allora cessò di vivere all'età
di ventidue a ventitré anni: giovine pieno di talenti, di gentilezza e d'urbanità, amato da' suoi, rispettato e onorato dagli
scolari di Padova, dove era vicino a ottenere la laurea dottorale in medicina, e adorato dal famosissimo dottor Della-Bona,
di cui era allievo predilettissimo. Girolamo morì due anni dopo:
ed io rimasi
<q rend="block" direct="unspecified">
<lg type="versi">
<l> a pianger la lor morte e la mia vita.</l>
</lg></q></p>
<p>Torniamo per poco a gioire. Andai a visitare tutti gli amici
che avevano me visitato la sera; andai a trovar alcune delle
mie vecchie amasie, che mi rividero con una gioia e una
cortesia pari a quella con cui io pure le vidi; e non fu che all'ora
del pranzo ch'io dissi alla famiglia ed a pochi amici ch'io doveva partir la domane per Treviso e forse forse per Venezia.
La mia sùbita dipartita dispiacque; ma, come io promisi di tornar colla bella giovine, le sorelle (e la Faustina la prima) gridarono:–Bene! bene!–Si passò il rimanente della giornata
in perfetta allegria. Accadendo di parlare di Bonaparte, mio
padre narrommi una storiella, che veramente m'intenerì e che
m'obbliga a venerare sovranamente la memoria di quel grand'uomo. Non molto tempo prima del mio arrivo a Ceneda,
l'armata francese ottenuta avea una vittoria solenne sull'armata
tedesca, non so se alle sponde del Tagliamento o a quelle della
<pb n="213"/>
Piave. Bonaparte, generale di quella divisione, era venuto a Ceneda, ove, non essendovi trabacche, aveva ordinato che i suoi
soldati e uffiziali avessero alloggiamenti nelle case de' cittadini.
La vista di quella gioventù francese, gaia per carattere nazionale e piena di foco per la ottenuta vittoria, affascinò al primo
apparire le donne di quella città. Appena il mio vecchio padre
udì l'ordine di Bonaparte, chiuse le porte della sua casa e misesi ad una finestra per aspettare ch'ei passi. Questa casa è
situata nel centro della gran piazza, e contigua del tutto al caffé
da' cittadini più frequentato. Non passarono che pochi momenti,
e Bonaparte vi capitò cogli uffiziali suoi, e s'assise al caffé menzionato per prendervi dei rinfreschi. Mio padre, senza perder
tempo, colse un momento opportuno e domandò dalla finestra la permission di parlare.–Chi è il generale dei francesi?
–diss'egli allora.–Io–gridò Bonaparte.–Mio generale, il
vecchio ch'ora ti parla è padre di sette onorate figliuole, che
da molti anni in qua hanno perduta la madre. Due sole son
maritate, l'altre stanno meco. I loro fratelli più attempati non
sono ora con esse per custodirle, e io, che son il loro padre,
son obbligato d'uscir di casa per procurar loro il pane. Chiedo
rispettosamente che l'ordine tuo di ricettar nelle case nostre i
tuoi bravi guerrieri non si estenda fino a me. Chiedo che questi
miei bianchi capelli, l'innocenza di queste fanciulle e l'onor de'
figliuoli miei siano protetti da te. Se tanto mi vuoi concedere,
pregherò Dio a' piedi di questo crocefisso–e trasse dal seno,
così dicendo, l' imagine d'un crocefisso ch'ognor portava–per
la prosperità tua e per quella delle tue armi: se non condiscendi a' miei voti, io non aprirò le porte della mia casa, ma,
al primo segnale che i tuoi soldati o ministri daranno d'aprirle,
ho un bariletto di polvere in casa, e giuro a questo medesimo
crocefisso di salvare con questa la pudicizia delle mie figlie. L'enfasi con cui disse queste parole, il coraggio di quel buon
vecchio e l'applauso fattogli dagli astanti piacque oltre modo
a Bonaparte, e gli accordò graziosamente quel che chiedea.
La casa del padre mio fu la sola in Ceneda e ne' paesi vicini
che non fosse prostituita in que' tempi da' vittoriosi francesi.
<pb n="214"/>
Più di trenta donne cenedesi, che partite erano con quelli al loro
partire, furono rimandate, pochi dì dopo, alle loro case, a implorar perdono e pietà da' loro padri, padroni e mariti. I buoni
cenedesi furon pietosi. Han fatto più di quello ch'avrei fatt'io.</p>
<p>Il quarto giorno di novembre partii per Treviso. Come mia
intenzione era di tornare tosto a Ceneda colla mia sposa, così
proposi di condur meco la più giovine sorella e suo fratello
Paolo, che avea conosciuta la mia amica a Trieste. Appena si
riseppe ch'io stava sul punto di partire, che tutta la gioventù
di quella città circondò le porte della mia casa per aspettare
che uscissi. Io credeva che fosse per augurarmi un buon viaggio e per presciarmi a ritornare. Oibò! Era per chiedermi ad
una voce di non condurre con me la Faustina; e, come quelle
preghiere aveano quasi un'aria di minaccia, così ho dovuto promettere e giurare di ricondurla a Ceneda meco, prima che passassero tre giorni. Arrivai verso sera a Treviso. Ma la consorte
mia non vi capitò che la mattina del quinto giorno tra le otto e
le nove. Io stava alle finestre dell'albergo aspettandola. Quando
vidi giungere la carrozza, discesi frettolosamente per incontrarla.
Il fratello mio, che aveva scherzato meco per l'ansietà da me
dimostrata nel ritardo suo di qualche ora e che non credea di
dover vedere che una ballerina teatrale:–Ora vedremo–disse
alla sorella–questa rara gioia più bella di te.–Montammo
nella sala. Come ella avea un velo che le copriva la faccia,
così mio fratello, che si ricordava del velo nero di Trieste, fece
l'atto medesimo ch'io feci allora. Egli amava la donna mia d'un
amore sviscerato, m'avea domandato mille volte e mille cose
di lei; ma io gli avea risposto sempre in termini generali, e
senza lasciargli né sospettar né sperare di dover allora vederla
fatta mia moglie. Qual fosse dunque la sua sorpresa non è facile imaginarlo e meno ridirlo. Quantunque la Faustina fosse
bellissima e abbastanza orgogliosa per credersi tale, pur disse
altamente al fratello:–È vero, è vero: è più bella di me.–</p>
<p>Questa improvvisata fu il primo piacere ch'ebbi a Treviso.
Ma n'ebbi degli altri forse maggiori in quella città. Appena si
seppe del mio arrivo, il mio dolcissimo amico Giulio Trento
<pb n="215"/>
venne da me, e non passarono venti minuti che una processione
di gente vi capitò. La più gran parte di questa consisteva in
uomini già maturi, che impiegati erano in cariche, professioni
od uffizi importanti in quella città e che stati erano miei discepoli in quel rispettabile seminario. Lo loro età poco differente dalla mia, il loro grado e i molti anni già scorsi dopo
quell'epoca non li trattennero dal venire da me con trasporto
di giubilo e dall'onorarmi col titolo glorioso di «nostro caro
maestro». Seppi da uno di loro che Bernardo Memmo era in
quella città. Corsi sul fatto da lui, e la vista di quell'eccellente,
dotto e nobilissimo personaggio non fu l'ultimo piacere da me
provato in Treviso ed in tutto quel viaggio felice. Era con lui
la Teresa. Vedova, brutta, grassa e invecchiata, era tuttavia
l'idolo di quell'uomo e la signora assoluta della sua volontà!
Io era sul punto di tornar a Ceneda, quando mi risovvenni
ch'uno de' primi oggetti del mio viaggio in Italia era Taylor.
Udendo dunque che v'eran due prime donne di molto merito
che cantavano a Venezia, ho presa sul fatto la risoluzione d'andarvi, e mandai a Ceneda con Paolo e la Faustina la mia consorte. Arrivato a Venezia nel tempo in cui ivi erano come dominatori i tedeschi, mi toccò vuotare due calici amari al core
d'un buon cittadino. Il primo riguardava la misera patria mia,
il secondo me stesso. Io aveva udito dir molte cose dello stato
compassionevole in cui si trovava quella città; ma tutto quello
che udii era un gioco allato a quello che vidi in una notte e
in un giorno. Volli vedere la piazza di San Marco, che non
aveva veduta per più di vent'anni. V'entrai dalla parte dell'Orologio, dove alla sboccatura si vede tutta quella gran piazza,
nel momento stesso in cui vi si entra, del tutto, e non prima.</p>
<p>Giudichi il mio lettore della sorpresa e cordoglio mio, quando
in quel vasto recinto, ove non solea vedersi a' felici tempi che
il contento e la gioia dell'immenso concorso del vasto popolo,
non vidi, per volger gli occhi per ogni verso, che mestizia,
silenzio, solitudine e desolazione. Non v'eran che sette persone,
quando entrai in piazza.–<foreign lang="lat">Quommodo sedet sola civitas, plena populo</foreign>!– fúr le sole parole ch'io potei proferire quel primo istante.
<pb n="216"/>
Passeggiai sotto le così dette Procuratie di San Marco, e crebbe
di molto la mia sorpresa nel veder ch'anche le botteghe di
caffé erano vuote. In undici di quelle contai in punto ventidue
persone e non più. Arrivato all'ultima, una faccia decorata da
un naso di straordinaria grandezza ferì in qualche distanza la
vista mia. In verità io vidi il naso prima della persona. Me
le avvicinai e riconobbi Gabriel Doria, figlio del cuoco del
Barbarigo, di quello che perorato avea contra me per la tesi
pubblicata a Treviso. Questo Gabriello, angelo di nuovo genere,
non era già quello che
<q rend="block" direct="unspecified">
<lg type="versi">
<l>giù i decreti dal ciel porta, ed al cielo</l>
<l>riporta de' mortali i preghi e 'l zelo.</l>
</lg></q></p>
<p rend="noindent">Era una fu spia degli inquisitori di Stato! Avea sposato costui,
prima ch'io fossi da Venezia partito una certa Bellaudi, nella
cui casa io aveva presa a pigione una camera. Il fratello della
sua donna sposata aveva la figlia d'un fiorentino ch'abitava in
quella città, giovinetta assai gentile e vezzosa e di maniere
molto lodate. Ma le grazie della moglie non gli impediron
d'ammirar quelle d'una non crudele venezianella, e alfine d'innamorarsene a segno da detestar la consorte e da desiderar la
sua morte. Non so se per sospetti avuti o per altra causa, esaminando essa un giorno gli abiti del marito, trovò cucito nella
fodera d'un giustacore un fagottino di lettere, una delle quali
era del seguente tenore:
<q rend="block" direct="unspecified">
<p>Mia amorosissima amica, il tempo della nostra felicità è vicino.
La femmina che abborro sarà presto madre. Sarò io stesso la sua
levatrice, e avremo finito di penare. Se questo non basta, la faremo dormire. Mia sorella è a parte del secreto. Il tuo fedele.</p>
</q></p>
<p rend="noindent">L'altre lettere erano dal più al meno del medesimo tenore.
Quando capitai a casa, la trovai sola nella saletta. Appena mi
vide, s'affrettò a darmi quel fagottino, e mi pregò d'uscir e
di leggere. Non potrei dire qual fu l'orror che m'invase a
quella lettura! Quella donna era d'una dolcezza di carattere
<pb n="217"/>
maravigliosa, amava il marito ed era savia e costumatissima.
Io aveva della stima e dell'affezione per lei. Forse in altri che
in me questa affezione avrebbe potuto divenire pericolosa. Ma
io m'era fatta una legge di non accompagnare mai l'amore e il
delitto. Credei nulladimeno che sarebbe stato delitto di non
cercar di salvare quella innocente. Corsi da suo padre, gli feci
leggere que' fogli; ma quel vecchio rimbambito e senza energia non sapeva che piangere. Oltre a ciò, ei non poteva darle
asilo in sua casa, ch'era appena bastante per lui. Avend'io un
cugino in Venezia maritato di fresco, ricorsi a lui, ed egli consentì di darle una camera. Alle sei della sera capitò in sua
casa, e prima delle nove era madre. Andai allor dal Zaguri,
gli narrai la storia e gli lasciai quelle lettere. Trovandosi egli
la sera stessa a crocchio privato con uno de' Tre, che facean
tremar a que' tempi della sola voce tutta Venezia, il signor Gabriello vi capitò, fu ammesso a secreta udienza e fece la sua
ambasciata. Tornò l'inquisitore al Zaguri e gli narrò con orrore
che il suo protetto Lorenzo Da-Ponte aveva sedotta la moglie
d'un onorato cittadino, l'aveva fatta fuggire dalla casa del marito ed ito ad abitare con lei. Il Zaguri allora narrògli il fatto e
gli diede le lettere dell' «onorato cittadino», che quel signore
lesse fremendo e rivolgendo contra l'accusatore lo sdegno che
avea concepito contra di me.</p>
<p>Andai verso le dieci della sera alla mia camera; ma trovai
chiusa la porta della casa e udii una voce gridar da quella:
–Qui non s'entra.–Mi ritirai in un albergo per quella notte.
La mattina tornai dal Zaguri, che gridò, appena videmi:–Buon
per voi che mi lasciaste quelle lettere!–Mi raccontò quindi
tutta la cosa, e mi disse di star tranquillo. Il marito frattanto
seguitò a frequentare liberamente la casa della veneziana ed a
conviver con lei. La moglie mandògli il figlio, ed ei lo mandò
allo spedale degli orfani! Ed io?... Con tutta la legge fattami,
con tutti i princìpi salutari stabilitimi nel corso della mia vita...
deggio dirlo?... deggio confessare una debolezza, di cui mi son
poi mille volte vergognato e pentito?... Sì, la confesserò, e spero
che il mio esempio servirà di scola a tutti coloro che si fidano
<pb n="218"/>
troppo di se medesimi e che non voglion intendere la verità
della gran sentenza, dalla quale siamo avvertiti che
<q rend="block" direct="unspecified">
<lg type="versi">
<l> non si vince amor, se non fuggendo.</l>
</lg></q></p>
<p rend="noindent"> Io feci tutto il contrario. La sicurezza inspiratami dal Zaguri,
la stretta famigliarità del marito colla veneziana, e sopratutto
la mia propria inclinazione, ch'io chiamava pietà, mi fecero
frequentare spessissimo la casa di quella donna, la quale, vedendo in me piuttosto un angelo tutelare che un amico, mi
riceveva sempre con una riconoscenza sì viva e con un tal trasporto di gioia, che non andò guari che tutti questi nobili sentimenti . . . . . . . . . . . . . . . . . . . . . . . . . . . .</p>
<p>Per un curioso accidente mancherà una pagina a questa storia.
Io l'aveva già scritta, quando per rasciugarne l'inchiostro colla
sabbia, invece del polverino pigliai per isbaglio il calamaio e
versai sopra quella l'inchiostro. Non avendo tempo di ricopiarla, lascerò che il mio leggitore vi scriva quel che gli piace.</p>
<p>Questo signor Doria dunque mi si accostò salutandomi, ed
io feci lo stesso. Dopo varie questioni reciproche, parlommi
spontaneamente di quella donna, mi disse che riconciliatasi
erasi col marito e mi indicò la sua abitazione. Non credendo
aver ragione di temere di colui:–Andrò a salutarla–soggiunsi, e così feci. Fui ricevuto da lei con tutta quella gioia
con cui si riceverebbe un fratello da una sorella amorosa. Anche
il rimanente della famiglia e il marito stesso m'accolsero con
cortesia e parver lietissimi di vedermi. Ci lasciammo con chiari
segni non solo di riconciliazione ma d'amicizia. Andai allora
a far poche visite ad altri amici, tra' quali al mio carissimo
Perucchini e all'ottimo ed umano Lucchesi, ch'era stato a Trieste
il mio ospitale Filemone. Zaguri non era a Venezia, e Giorgio
Pisani, ch'avea già ottenuta la libertà, mi dissero ch'era allor
a Ferrara. Nel nominarmisi questa città mi ricordai della Ferraresi. Ebbi vaghezza di andar a vederla. Mi accolse con un
«oh!» d'allegrezza, e, quando udì ch'io aveva la facoltà d'impegnar una donna pel teatro di Londra, parve voler farmi molte
carezze. Per quanto però io bramassi di fare una delle mie solite
<pb n="219"/>
vendette, rendendo a lei del bene pel male ch'a me fatto aveva,
non ho creduto né onesta né giusta cosa di darlene la minima
speranza, senza udire prima come stava di voce. Sapeva, oltre
a ciò, ch'ella era già stata a cantare nel teatro di Londra senza
essere troppo applaudita. La pregai nulladimeno a cantar qualche arietta, il che fece ella senza fare smorfie; ma, sebbene
io capissi ch'aveva ancor molto merito, pur non osai proseguir
in quel discorso più lungamente, per timor di accrescere le
sue lusinghe. Cominciammo a scherzar in fatto d'amanti: mi
disse ch'era senza cavalier servente, e mi pregò di andare la
sera al teatro con lei. Presi, poco dopo, una gondola, e, mancando
ancora del tempo alla rappresentazione, feci che il barcaiuolo
si fermasse alle rive d'un caffé e che facesse portar de' gelati.
Quand'egli partì, mi prese ella per la mano, mi guardò fiso
fiso nel volto, e mi disse con vivacità teatrale:–Sai tu, DaPonte, che sei più bello che mai!–Lieto di poter fare una
picciola vendetta de' torti fattimi da lei:–Mi dispiace moltissimo–risposi–di non poter dire lo stesso di te.–Tacque,
arrossì, e parea che le si empiessero gli occhi di lagrime. Me
ne dispiacque: le strinsi allora con tenera espressione la mano
e le dissi ch'avea scherzato, ma che, essendomi consecrato per
tutto il rimanente della mia vita ad un'altra donna, credea che
non mi fosse permesso parlar d'amore, particolarmente con lei.
Questo «particolarmente» parve piacerle. Intanto il caffettiere
portò i gelati, il gondoliere tornò, e non si parlò più del passato.</p>
<p>Andammo al teatro, dove si recitava <title>Il re Teodoro</title> di Casti.
La prima donna era bravissima, ma seppi ch'ell'era impegnata
pel carnevale futuro, e non cercai nemmeno parlare di Londra.
Dopo l'opera andammo a cena con due altre cantatrici assai
belle, ma io aveva bisogno di canto e non di bellezza. Andai
all'albergo, dopo averla condotta alla sua abitazione, contento
delle mie visite e dell'accoglienze fattemi dagli amici.</p>
<p>Il giorno seguente, otto di novembre, fu pieno per me di
memorabili eventi. Uscii di casa assai a buon'ora, e volli veder
Venezia in tutti gli aspetti. Tornai alla piazza di San Marco e
non vi trovai più gente la mattina, di quello che vi trovassi il
<pb n="220"/>
dì prima. Entrai nella bottega d'un caffettiere che conoscevami,
e domandai del caffé. V'erano in quella sei o sette persone,
che prendevano la stessa bevanda e che parlavano di politica. Mi
misi, sul fatto a notare.–Stiamo freschi–dicea l'un d'essi con questi nostri nuovi padroni!–Erano appunto in que'
giorni entrati i tedeschi in Venezia.–La carne, che, pochi
dì sono, vendevasi a otto soldi per libbra, ora si vende a dieciotto; il dazio del caffé è raddoppiato; la bottiglia di vino,
che compravasi per tre soldi, or non puossi aver per meno di
sei; e dicesi che sul tabacco, sul sale e sullo zucchero si porrà
una gabella di sessanta per cento!–Tutto ciò non è niente
–soggiunse un altro:–stimo i due milioni che ci domandano!
–Due milioni di che?–replica un terzo–di conchiglie
d'ostriche?–Di piastre d'argento–esclamò un quarto. Il bottegaio, che fremeva a tali parole, saltò in mezzo di questa gente,
e:–Per carità, miei signori!–esclamò tremando e con voce
fioca–cessate di tenere tali discorsi. Io non ho voglia, e non
credo che l'abbia alcuno di voi, di sentire l'agilità del bastone
militare.–Ci condusse allora in un picciolo gabinetto, chiuse
le finestre e le porte, e ci narrò come la sera antecedente alcuni giovani veneziani parlavano insieme in tuon d'allegria
poco distante dalla sua bottega, e come alcuni soldati tedeschi,
che vi passarono, credettero che disputassero, e, prendendone
due, che più forte degli altri parlavano, dopo due o trecento
«<foreign lang="ger">potztausendsackerment</foreign>!», diedero loro tra coppa e collo diversi
colpi di bastone e li condussero al corpo di guardia, dove, non
essendovi alcuno che intendesse l'italiano, tenuti furono fin la
mattina. <note place="foot" anchored="yes"><p>La severità de'subalterni non arriva quasi mai senza maschera fino al trono.
Voglia Dio che questo volumetto giunga alle mani di lui, che tiene il freno
<q rend="block" direct="unspecified">
<lg type="versi">
<l> delle belle contrade,</l>
<l>e che qualche pietade alfin lo stringa.</l>
<l>. . . . . . . . . . . . . .</l>
<l>Udì miei voti il ciel !</l>
</lg></q></p>
<p>Si sovenga il lettore di questo verso.</p></note> Partii più afflitto da quel caffé, che non parte un
<pb n="221"/>
tenero figlio dalla sepoltura d'amata madre. Andai allora alla
Piazzetta.</p>
<p>Avvicinandomi al mercato del pesce, ne chiesi il prezzo, per
sapere se anche su quel dono del mare avevano messo novelle
imposte. Un vecchio con volto pallido, smunto, sucido, affumicato, e ch'avea tutta l'apparenza d'un cercantino, udendo la
mia domanda e credendo ch'io volessi veramente comprare del
pesce, mi si fece vicino e mi chiese s'io volea ch'egli lo portasse alla casa mia. Nel volgermi a lui in atto di rispondergli,
s'arretrò precipitosamente e sclamò in tuono di stordimento:
–Santo Dio, chi vedo! Lorenzo Da-Ponte!–Durai gran fatica
a ravvisarlo; ma, dopo averlo ben bene guardato, mi parve di
riconoscerlo, e con pari stordimento ho proferito il suo nome.
Non m'ingannai. Era il fratello di quella donna ch'io aveva
amata tre anni interi più della vita, e per la quale rinunziato
avea alla bellissima Matilde e all'amabile figlia del «cercantino
onorato». Lo stato, in cui vidi quel miserabile, destò tutti i sentimenti di carità e di pietà nel mio cuore, e dimenticai in un
momento, co' capricci e le follie del fratello, tutti i delitti e
l'ingratitudine della sorella. Vedendolo quasi ignudo, senza
cappello in testa né scarpe a' piedi, gli gettai addosso il mantello mio, lo feci entrar in una gondola meco e lo condussi alla
mia locanda. Diedi ordine al barcaiuolo di andare da un rigattiere e di far che porti degli abiti a quell'albergo. Condussi
intanto quell'infelice nella mia stanza, gli feci bere del vino per
dargli spirito e forza, gli diedi calze, scarpe, camicia e calzoni
onde coprirsi, e, lasciandolo solo nella mia camera finché si
lavasse e abbigliasse, andai a vedere se il rigattiere era giunto.
Non tardò molto a venire. Comperai da quello tutto ciò che
credeva poter occorrere in quel momento, e tornai nella stanza
mia, dove trovai quello sventurato in un altro aspetto. S'era
non solo lavato, ma sbarbato, e, quando gli diedi il rimanente
de' vestiti che portati avea il rigattiere, non so dire veracemente
se la sua contentezza fosse maggiore o la mia. Feci portare
diversi cibi e diversi liquori, e lo pregai di sedere, mangiare
e bere con me. Cominciò più volte a parlare; ma egli era
<pb n="222"/>
oppresso talmente da sentimenti di piacere, di maraviglia e di
gratitudine, che non poté finire per molto tempo la frase incominciata. Dopo alcun tempo però prese ardire, e, pigliandomi
per la mano, volle per forza imprimervi un bacio, e gridò
piangendo dirottamente:–La mia sorella è morta: ah, fosse
ella qui a veder e conoscere quel c'ha perduto!–Lo scongiurai di cangiar discorso e di dirmi per qual disgrazia o per
quale accidente egli era ridotto a quella deplorabile miseria.
Parlò allora così.–Voi capite, signore, di qual famiglia son
io.–Egli era fuor d'ogni dubbio d'una delle più antiche e
nobili di Venezia.–Sapete che usciron da questa dogi, procuratori di San Marco, generali d'armate, prelati conspicui e magistrati di altissimo grido. Mio zio era inquisitore di Stato, e
mio avolo ambasciatore a Costantinopoli. Ma nessuno de' miei
fu mai ricco, e tutto quello, che avevano, veniva dagli uffici che
esercitavan nella repubblica. Quando la repubblica cadde, più
di trecento famiglie, che dalla sorgente medesima traevano la
lor principale sussistenza, caddero, al par della mia, nell'indiffenza e nell'umiliazion che vedete. Io sto peggio di tutti gli
altri, perché nella mia gioventù fui vizioso, scapestrato e poco
instruito; e quindi mi trovo con una moglie bella ed onesta,
quattro figli ed una sorella da mantenere, senza mestiero, senza
talenti, senza ripieghi; e, se non fosse la carità della buona
gente e quella sportella, con cui guadagno ora due, ora tre lire
al giorno, si morrebbe di fame. Per carità, signor Lorenzo,
partite presto da questa città! Un uomo da bene, come voi
siete, non potrebbe rimanervi gran tempo senza pericolo. Questa
non è più quella Venezia che voi vedeste. Una volta tremavasi al nome d'inquisitore di Stato: ora si trema a quello
di soldato; e, dove un veneziano avea tre padroni sul dosso,
or n'ha trentamila, e non con un zecchino in fronte e con un
bastone in mano, <note place="foot" anchored="yes">
<p>Il ministro degli inquisitori avea <foreign lang="lat">ex officio</foreign> una berretta rossa con un zecchino, dove eravi l'impronta di San Marco, e, quando si mettea in testa quella berretta, bastava perché tutti, dal più grande al più piccolo, l'ubbidissero.</p></note>
ma con baionette e fucili. Siam circondati
<pb n="223"/>
inoltre da masnade di genti, che per timore e per odio distrussero ogni commercio, annientarono le manifatture, raddoppiarono in infinito i bisogni, tolsero tutti i mezzi, crearono mille opinioni, mille interessi, mille partiti diversi e
condussero tra' cittadini le rivalità, il rancore, le nemicizie,
la malafede e la misera necessità di far di tutto per vivere.
Per colmo de' mali, la sana e robusta gioventù, che potrebbe
coll'industria e colla fatica assistere le famiglie, appena capace di portar l'armi è obbligata di correre e di morire alle
baracche, dove se le insegna a combattere lontano dall'adorata
sua patria. Quelli, che rimangon con noi, sono le donne, i
fanciulli, gl'infermi ed i vecchi; e che si fa per mantenerli?
Quel che fo io, e qualche volta molto di peggio. Ecco Venezia!–</p>
<p>Mentre ei parlava, gli balenava in tutta la faccia un tal foco
di risentimento, d'indegnazione, di verità, ch'io non vedeva
più in lui il giocatore di faraone dall'«Eccellenza, sì» ed
«Eccellenza, no», o il cencioso mendìco dalla sportella di pesce;
ma mi parea di vedere e d'udire in lui un Davide o un Geremia, che versasse lagrime od ergesse lamentazioni sulle ruine
di Babelle o di Gerosolima. Io non aveva mai immaginato che
costui possedesse una tal acutezza d'ingegno, un sì giusto criterio ed un sentimento sì nobile e delicato; ma <foreign lang="lat">vexatio dat
intellectum</foreign>. Rimase più di due ore con me, gli feci con dolce
forza accettare in dono alcuni zecchini (credo dodici), e partì
caricandomi di benedizioni e di ringraziamenti. Non seppi più
nulla di lui. Se i detti di questo nobile sventurato mi squarciassero il core, lo pensi chi legge. Da quanti pensieri e riflessi
non fu agitato allora il mio cuore, acceso come fui sempre
d'ardentissimo amore per una patria, che, a dispetto de' torti
fattimi, io riguardava come la più chiara, la più illustre e la più
famosa del mondo, o si ricorra alla sua origine o si esamini
il suo incremento, le sue leggi primitive, le sue vittorie, la sua
forma e situazione ed i suoi monumenti, o si consideri finalmente
il carattere de' suoi abitatori, che «<foreign lang="lat">boni Veneti</foreign>» fin da' primi
tempi della lor esistenza nazionale chiamati da' principi e dalle
<pb n="224"/>
nazioni, <note place="foot" anchored="yes"><p>Quando insorgea alcuna querela o controversia tra le nazioni:–<foreign lang="lat">Eamus ad
bonos Venetos</foreign>– dicevano, per essere da lor giudicati.</p></note>
<foreign lang="lat">boni</foreign> non solamente, ma cortesi, ospitali, umani e
caritatevoli conservaronsi, ad onta del lusso e de' vizi introdottivi dal commercio e dalle ricchezze immense che accumularono,
e ancora, più dal tempo, che tutte cose guasta e distrugge. Le
miserie di quel paese mi straziavano il cuore, mi disperavano.
Io prevedeva inoltre che i mali suoi col tempo s'aumenterebbero a dismisura.</p>
<p>Mentr'io stava immerso in questi tristi pensieri, sento alcuno
che picchia la porta della mia camera. Apro, e mi s'affaccia
un giovanotto di vaga apparenza, che con bel garbo domandami
se volea farmi pettinare o sbarbare. La sua urbanità mi piacque,
e, quantunque non mi occorresse né l'una né l'altra cosa, gli
dissi d'entrare e gli commisi di radermi. Mentr'egli affilava i
rasoi, gli chiesi come andavano le cose in Venezia.–Come
va le cosse, la me domanda?–E qui depose il rasoio.
–E come vorla che le vaga, cara Ela, con questa xente che
no ne capisse, né nu capimo ? che se tiol tuto quelo che avemo,
che no ispende un soldo che li pica, e che, se se lamentemo,
i ne bastona?–E i francesi–soggiunsi io allora,–come
vi trattavano quando stavano in Venezia?–I francesi, i francesi! Oh! Dio li benediga dove che i xe. Dio li fazza tornar
presto in questa città. Almanco capivimo qualche parola de quel
che i diseva; li vedevimo rider, scherzar, star alegri; se i sugava le borse dei richi, i spendeva generosamente coi poveri,
coi boteghieri e coi artesani; e le done, la me creda ghe voleva
più ben ai francesi che a una gran parte dei veneziani. Riprese allora il rasoio, m'accostò l'asciugamani e il bacile al
mento e cominciò il suo lavoro. Dopo aver taciuto pochi minuti, mi domandò se mi piacevano i versi.–Un poco!–risposi.–Se mel recordo–ripigliò egli,–vogio recitarghe
un soneto che la farà rider.–È vero, mi fece ridere. Mi recitò de' versi da barbiere, ma non simili a quelli del Burchiello.
<pb n="225"/>
Tuttavia ne recitò due, che son degnissimi, a mio credere, d'esser letti, e ch'io ritenni e riterrò sempre nella memoria:
<q rend="block" direct="unspecified">
<lg type="versi">
<l>Napoleon nell'Adria entrò coi galli,</l>
<l>ma prese al suo partir quattro cavalli.</l>
</lg></q></p>
<p rend="noindent">Questa doppia allusione, del nome della nazione francese e de'
quattro cavalli di bronzo portati via da Venezia, mi parve spiritosissima, e in verità tutto quello, ch'ei dissemi, mi divertì sommamente ed alleggerì in qualche parte la mia tristezza. Quando
finì di radermi e di pettinarmi gli offersi una piastra; ma egli,
credendo ch'io gli chiedessi cambio di quella moneta per dargli
poi il prezzo solito di pochi soldi:–Per san Marco!–gridò
ridendo–dove vorla che trova diesi lire per darghe cambio?
No guadagno diese lire in quindese zorni!–Come?–soggiunsi.–Non si radon più la barba a Venezia?–Sior sì
–replicò egli–i se rasa una volta per setimana; e i ve
paga do soldi, o i ve dise:–ve pagarò doman,–e questo
doman nol vien più.–Gli dissi allora ch'io gli regalava quella
moneta pel tempo che avea perduto con me e pe' be' versi che
m'aveva recitati. È difficile imaginare la sua sorpresa e la sua
consolazione. Io non poteva più fargli lasciar la mia camera:
alfin partì, ed io ricaddi novellamente nelle mie dolorose meditazioni. E, sebben la dolcezza da me pruovata nell'esercitare
degli atti di umanità e di beneficenza temperasse alcun poco
l'amarezza che m'opprimeva alla vista di miserie sì straordinarie,
in cui immersa era la patria mia, nulladimeno risolsi sul fatto
di non rimanere più di quel giorno a Venezia.</p>
<p>Io era sul punto d'uscir di casa per andare a fare alcune
altre visite, quando entrar vidi da me, con mia somma sorpresa,
i due sposi riconciliati. Dopo una breve conversazione di cerimonia, gl'invitai a rimaner a pranzo con me, ed essi accettaron l'invito. Tra le vivande e i bicchieri mi narrarono entrambi delle storielle, da cui veramente rimasi commosso. Quel
Doria, di cui poco prima parlai, n'era il principale soggetto.
Non vuol la decenza né la delicatezza mia che io ardisca narrarle. Dirò solamente come dopo poche parole intesi che colui
<pb n="226"/>
era cavalier servente attuale di quella donna; che, appena mi
vide in Venezia, divenne furente per gelosia ed assicurò tanto
la moglie che il marito che io non rimarrei gran tempo in quella
città. Ripetendomi allora le cose udite dal cercantino, non dubitai che non fosse assai facile a costui di riuscire nel suo malnato disegno; e, se l'ora non fosse stata già tanto avanzata,
sarei partito sul fatto da un misero paese, dove nemmeno il
più onesto ed innocente uomo del mondo potea più tenersi
sicuro. Rimasero con me qualche tempo e sarebbero rimasti
forse fino alla notte; ma, vedendo ch'io stava pensieroso e poco
parlava, mi chiesero la libertà di partire. Gli accompagnai fino
alla scala, dove essa, nel porgermi la mano con un addio di
partenza, mise cautamente nella mia una lettera, che conteneva
queste parole:
<q rend="block" direct="unspecified">
<p>Dopo venti anni di lontananza vi ho veduto ancora una volta,
o mio veneratissimo benefattore, salvatore ed amico. Permettete
ch'io vi renda le più vive e distinte grazie del favore che mi faceste;
favore che aggiungerà mille nuovi sentimenti di gratitudine e d'affezione a quelli ch'io già nudriva per voi. V'ho veduto, mi pare
che siate felice, non domando di più. Partite, signor Da-Ponte,
partite subito da questa città, che non fu mai, e molto meno è
adesso degna di voi. Oltre il pericolo che vi sovrasta, fermandovi
qui, per l'insidie d'un traditore geloso di voi, sareste sforzato a
veder cose nella mia propria casa da farvi fremere e inorridire,
senza poter rimediarvi. Il maladetto Doria è il tiranno mio. Egli
ha i voti di tutta la famiglia, egli ha quelli della sua moglie, egli
ha quelli di mio marito. Parte per bisogno, parte per iniquità, ei
m'ha venduta al più inumano di tutti gli uomini della terra, ch'io
odio più che la morte e che devo finger d'amare, per non lasciar
di nuovo i miei figli e per non morir di fame con essi. Voi dovete aver veduto in casa mia. Egli è il padre... Ah! partite, signor Da-Ponte, e ricordatevi della povera Angioletta.</p></q></p>

<p>Conveniva aver un'anima di sasso per non bagnar di qualche
lagrima questa lettera. Ma io vedeva assai bene ch'altro non
avrei potuto fare che dar a lei delle lagrime. Rimasi nella locanda fin dopo le sette. Uscii allora di casa, andai ad un caffé,
<pb n="227"/>
indi al teatro dell'opera. Ma sì ingombra era la mente mia
d'idee tristi e di neri presentimenti, che non udii una parola
o una nota di quello che si recitava o cantava. Verso l'ultima
scena una voce, che mi parea di conoscere, gridò dalla loggia
alla mia vicina:–Da-Ponte! Da-Ponte!–Mi volsi e vidi e
riconobbi con mio infinito contento l'abate Artusi, amico mio
di molt'anni, uomo ornato di talento, di spirito e di cognizioni, non ultimo de' buoni poeti e primo tra gli ottimi cittadini.
Egli era entrato in quella loggia un momento prima per trovare
un amico. Nel voltarsi, mi vide, mi riconobbe, corse ad abbracciarmi, e, finita l'opera, uscì con me dal teatro e m'accompagnò
alla locanda. Quando arrivammo alla porta di quella, vedemmo
due persone appostate, una delle quali s'allontanò, ma non tanto
presto ch'io non riconoscessi Gabriel Doria. L'altra, facendomisi vicina, mi chiese s'io era il signor Lorenzo Da-Ponte, e
quando risposi esser quello il mio nome:–Signor Da-Ponte
–mi disse,–ho qualche cosa da dirle.–Andai senza rispondere nella mia camera: mi seguitò, e l'abate fece lo stesso.
Quando fummo nella stanza, trasse una carta di tasca e lesse:
«D'ordine di Sua Maestà imperiale e reale, il signor Lorenzo
Da-Ponte si contenterà di lasciare Venezia domani, prima di
sera». Gli domandai se m'era permesso di chiedere qual fosse
il suo nome o l'uffizio suo, ed ei mi rispose ch'era un messaggiero di Sua Maestà imperiale e reale, al magistrato della
pulizia. Mi domandò se doveva mostrarmi le sue credenziali;
ma l'amico Artusi, che conoscevalo, mi fece un cenno ch'io
ben intesi, e soggiunsi che questo non occorreva, ma ch'io
lo pregava d'assicurare tanto Sua Maestà imperial e reale che
il signor magistrato alla pulizia che i raggi del nuovo sole
non mi vedrebbero in Venezia.</p>
<p>Quand'egli partì, mi misi a rider sì forte, che l'oste entrò nella
stanza mia, per dirmi pian piano che il signor Gabriello era nella
camera contigua col messaggiero di Sua Maestà imperiale reale
al magistrato della pulizia, e che forse il mio riso potrebbe esser
considerato un disprezzo. Lo ringraziai dell'avviso, lo pregai
di portarmi da cena, e mi misi a parlar di teatro col buon
<pb n="228"/>
Artusi. Uscimmo dopo la cena, e, quando poi fummo soli, mi
narrò cose di quel paese, che accrebbero a dismisura la voglia
ch'io avea di partire. <note place="foot" anchored="yes"><p>Il mio cortesissimo encomiatore fiorentino (Montani) non trovò niente di bello
e di lieto in queste storie. Quanto al niente di lieto, purtroppo è vero; ma, quanto
al niente di bello, si piange. La cagione però del pianto è tanto bella per un onorato veneziano quanto la caduta di Gerosolima per un israelita.</p></note></p>
<p>Non volli però andarmene senza qualche picciola vendetta.</p>
<p>La moglie del capitano Williams, valoroso inglese, e caro all'imperatore, che fatto l'avea comandante d'una flottiglia, era
intrinseca amica della mia sposa. Egli stesso mi conosceva e
avea molta amicizia per me. Non era allora, per disgrazia, a
Venezia, ma s'aspettava di giorno in giorno. Scrissi e lasciai
all'amico la seguente lettera per lui.
<q rend="block" direct="unspecified">
<text><body>
<opener><dateline>8 novembre.</dateline></opener>
<p>Stimatissimo signore, io son venuto colla mia Nanci in Italia
per vedere mio padre, e a Venezia per adempiere certe commissioni datemi dall'impresario del teatro di Londra. Rimasi due
soli giorni in questa città, vidi pochi amici e sperava di poter
fermarmivi alcuni altri giorni per veder lei. Ma in questo momento
(dodici della notte) un uffiziale della pulizia mi portò un ordine
di Sua Maestà imperiale reale (che sta a Vienna), di lasciar prima
di domani a sera Venezia. Vuol Ella al suo ritorno cercar un po'
addentro di questo affare, e dar sì a me che alla sposa mia un
nuovo segno della sua protezione e amicizia? Il suo devotissimo
servitore <abbr>L.</abbr> Da-Ponte.</p></body></text></q></p>

<p>Si vedrà tra poco come fui solennemente vendicato da quell'onoratissimo inglese. La domane, prima che sorgesse l'aurora,
lasciai Venezia. Presi una gondola per Fusina e andai a Padova.
Appena arrivatovi, udii non senza gran pena che una rottura
aspettavasi d'ora in ora tra l'arme imperiali e francesi in que'
contorni. L'armate non eran divise che da Verona, e, in caso
d'una rottura, il mio passaggio si sarebbe reso difficilissimo.
Risolsi dunque sul fatto di non andar più a Ceneda io stesso,
<pb n="229"/>
per timor d'esservi da' miei trattenuto, ma, inviandovi un messo
per le poste, vi richiamai senza indugi la donna mia e disegnai
di prender con essa la via di Bologna. Eravamo appena montati
nella carrozza, quando udimmo gridare per varie parti.–<foreign lang="ger">Halt!
Halt</foreign>!–Si fermò subito il cocchiere, e due soldati tedeschi con
un uffiziale pure tedesco s'affacciarono alla finestrella della carrozza per riesaminare i nostri passaporti, che poco prima avevamo ottenuti. Quando li consegnai all'uffiziale, li guardò, e
diede ordine al cocchiere di seguitarlo. Fermossi alla porta d'un
pubblico uffizio, e ci commise di entrarvi.</p>
<p>Com'io era abbastanza conosciuto in quella città, così non
fu a me che volsero le loro osservazioni. Ma, avendo udito
parlar della mia compagna come di giovane di qualche amabilità e di un certo spirito e brio, vi fu alcuno che sospettò
esser essa una spia de'francesi, particolarmente perché avevano udito dire che parlava diverse lingue. Difatti cominciarono
aesaminarla, uno le parlava in francese, un altro in italiano,
ed ella rispondeva a ciascuno nella lingua in cui le parlava.
–Questa signorina–disse uno d'essi ironicamente–è molto
dotta in diverse favelle!–Oh signore–soggiunse ella–io ne
parlo dell'altre, e tra queste la mia.–Di che nazione è Ella,
signora?–Io sono inglese, signore! E parlo francese, perché
sono stata alcun tempo in Francia; tedesco, perché mio padre
ebbe a Dresda i natali; olandese, perché vissi in Olanda alcun
tempo; e italiano, perché è la lingua del mio consorte.–Eran
sul punto di farle dell'altre questioni, quando entrò in quella
stanza il general Klebeck, che conosceva benissimo e me e
l'opere da me fatte a Vienna. Corse subito a me, mi diede la
mano e domandommi di che trattavasi. Gli narrai in breve
la cosa; e quel bravo signore, da' cui comandi dipendea quel-
l'uffizio, ordinò che ci lasciasser partire, e aggiunse di proprio
pugno de' titoli onorevolissimi e delle vive raccomandazioni
al nostro passaporto.</p>
<p>Partii allora da Padova, e m'avviai a Bologna, ch'è la città
ordinariamente ove tutti i teatri d'Europa trovano un fondaco
di cantanti, di ballerini e di musici d'ogni genere.</p>
<p><pb n="230"/>
Passando per Ferrara mi vi fermai alcuni giorni per gioir della
compagnia del mio antico protettore ed amico Giorgio Pisani, che
aveva ottenuta la libertà. Mi vide egli veracemente con trasporto
di giubilo, ma pari al suo non fu il mio nel riveder lui. </p>
<p>Le disgrazie, la prigionia di tanti anni, la caduta della repubblica e le peripezie della sua famiglia l'aveano per tal
modo cambiato, ch'ei non pareva più il saggio, il sapiente
cittadino della repubblica, ma un furente, un disperato revoluzionario. Lo vidi però sovente, conobbi per lui tutta l'uffizialità
francese e i primi signori di quella città, da cui fui festeggiato
e onorato, parte per favor del Pisani e parte pel piacere che
vi faceano le mie opere, che anche in quel magnifico teatro da
molti anni rappresentavansi. Voleva il Pisani ch'io mi fermassi
in Ferrara, e avea in vista di farmi dichiarare poeta della allor
repubblica cisalpina; ma io mi credeva felice in Inghilterra,
non avea molta fede nella permanenza di quella repubblica,
e ancor meno nel giudizio del povero Pisani, ch'io udii una
volta aringare il popolo, ma che non osai udir la seconda. Tutta
diversa fu la cosa con Ugo Foscolo, giovane fin d'allora d'altissime speranze, ch'io udii varie volte parlare pubblicamente
in Bologna, con maraviglioso diletto. Il suo dire era pieno di
foco, di verità, di energia; il suo stile vago ed ornato; purgatissima la sua lingua, e le sue imagini vive, nobili e luminose.
Ebbi vaghezza di conoscerlo e di conversare con lui. Mi fece
gentilmente più visite, ed io profetizzai con baldanza qual figura
farebbe un giorno tra i primi letterati e poeti del suo secolo e
dell'Italia. Ei deve essersi ricordato di me almen per qualche
anno, dopo l'ultima visita ch'ei mi fece a Ferrara. <note place="foot" anchored="yes">
<p>Ebbe vaghezza Ugo Foscolo di alcune camice di tela finissima, che vide nelle
mie stanze: ecco perché mi parve che dovesse almen per qualche anno ricordarsi
di me.</p></note> Io mi
ricordai sempre e mi ricordo ancora ogni giorno di lui, quando
leggo le incomparabili <title>Lettere di Iacopo Ortis</title>, e forse più ancora
i suoi <title>Sepolcri</title> e gli altri divini suoi versi, ch'io solo ebbi la
gloria di far conoscere, ammirare e gustare a' più svegliati spiriti
<pb n="231"/>
di questa illustre e (mi sia permesso dirlo a mio vanto) da
me solo italianizzata città.</p>
<p>Passai deliziosamente più giorni con questo nobile letterato
e con alcuni altri colti e gentili personaggi di Bologna. Io avea
quasi dimenticata la mia principale missione,
<q rend="block" direct="unspecified">
<lg type="versi">
<l>qual chi per buon soggiorno obblia il viaggio;</l>
</lg></q></p>
<p rend="noindent">ma una lettera capitatami da Londra, che mi annunziava tra
l'altre cose la riconciliazione della Banti e di Federici, mi scosse
subito da quel piacevole sopore e mi fece pensar seriamente
a' veri interessi di Taylor. Come non v'era alcuna cantante di
grido in Bologna, risolsi immediatamente d'andar a Firenze.
Oltre al bisogno ch'io aveva d'andarvi per faccende teatrali,
io n'era spinto gagliardamente da un vivissimo desiderio di vedere quella famosa e da me non pria veduta città. Il freddo
era eccessivo, ed io non osai pigliare meco la mia consorte.
Corsi all'uffizio della posta, per vedere se v'era occasione per
Firenze. Mi fu risposto che poteva partire sul fatto, se non mi
dispiacea che una donna venisse meco. Il padrone della posta
mostrommi allor una giovane d'apparenze gentili, vestita con
decente semplicità e quasi avvenente. Mi parve un poco strano
che una donna tale viaggiasse così; ma, un poco per curiosità
di sapere chi fosse, un poco per non perder tempo, accettai
la sua compagnia.</p>
<p>Partimmo da Bologna verso le quattro pomeridiane, e per
ben due ore né ella parlò a me, né io a lei. Fu essa la prima
a rompere il silenzio; e fúr questi i suoi primi detti.</p>
<p>–Ho un gran sonno!–Anch'io in verità–replicai. Tacemmo entrambi per molti minuti. Ruppe novellamente il silenzio, per dirmi che non poteva dormire.–Nemmen io–dissi
allora.–Non vorrebbe che cianciassimo un pocolino?–soggiunse ella allora.–Molto volentieri, madama.</p>
<q rend="block" direct="unspecified">
<text><body>
<head>DIALOGHETTO BIZZARRO.</head>
<p>–Di che paese è lei, mio signore?</p>
<p>–Veneziano, per servirla.
<pb n="232"/></p>
<p>–Ed io sono fiorentina.</p>
<p>–Due bei paesi.</p>
<p>–I più belli di tutta l'Italia. Io sono stata molte volte a
Venezia. È bella. Ma Firenze! Ci vuol altro per agguagliare
Firenze! Vi è stata lei a Firenze?</p>
<p>–Signora no; non ci sono mai stato.</p>
<p>–Vedrà, vedrà che paradiso! Le donne poi!... Son tanti
angioletti. Le piacciono le belle donne?</p>
<p>–Quanto è permesso a un uomo della mia età, che ha già
una moglie.</p>
<p>–Lei ha una moglie?</p>
<p>–Si, ho una moglie; ed è quella che vide alla porta del
mio albergo, dove montammo in carrozza.</p>
<p>–Quella giovine? Quella, sua moglie?</p>
<p>–Quella, mia moglie!</p>
<p>–Mi perdoni, ma io l'ho creduta sua figlia. Bravo! È di
buon gusto. Ma è sua moglie veramente?</p>
<p>–Come! V'hanno delle mogli veramente e dell'altre mogli
non veramente?</p>
<p>–Oh! avrebbe potuto essere la sua dama, ed Ella il suo
cavalier servente.</p>
<p>–Scusi, madama. Mia moglie non è italiana, ma nacque
in Inghilterra.</p>
<p>–Non hanno serventi le inglesi?</p>
<p>–No, non hanno serventi.</p>
<p>–Quanto le compiango!</p>
<p>–Per qual ragione?</p>
<p>–Perché un cavalier servente è la più dolce bestia del mondo. </p>
<p>–Mi par che un marito, che soffralo, è una bestia molto più
dolce. È maritata, signora?</p>
<p>–Lo fui, ma, grazie al cielo, nol sono più. La morte me
ne ha liberata in sei mesi.</p>
<p>–Una donna del suo merito troverà presto un altro marito. </p>
<p>–Io, un altro marito? Signore, questa è una pillola che si
può inghiottir una volta, ma non due, da una femina ch'abbia
un'oncia di cervello.
<pb n="233"/></p>
<p>–Avrà dunque de' cavalieri serventi.</p>
<p>–Ne ho avuto, e spero d'averne ancora; ma adesso, in
verità, sono senza del tutto. Vuol lei farmi da servente fino a
Fiorenza?</p>
<p>–Madama, non ci avrei grazia.</p>
<p>–Io sarò la sua maestra, e l'assicuro che, se comincia, ci
troverà gusto.</p>
<p>–Io non ho voglia, madama, di diventar quella dolce bestia... che piace tanto a madama.–</p></body></text></q>
<p>Eravamo a questo punto della nostra conversazione, quando
udimmo gridare in qualche distanza:–Ferma! ferma!–Erano
due giovinotti, che chiedean se non v'era un posto per essi nel
calessino, per venir con noi sino a Pietramala; ed io, che bramava molto di non trovarmi più solo con quella donna, non
sol condiscesi, ma pregai il cocchiere di prenderli, giacché loco
eravi anche per essi; il che volontieri egli fece per un certo
prezzo accordatogli. La scena cangiò sul fatto. Non pensò più
madamina a far suo cavalier servente un uom ch'avea passati
i cinquant'anni: volse i suoi vezzi e la sua civetteria a' due
giovinotti, abbastanza esperti in quell'arte, e, prima che giugnessimo a Pietramala, la loro domestichezza era sì avanzata,
che si sarebbero presi da ognuno per amici familiari ed antichi.
Cenammo insieme la sera, e la mattina mi fecero tutti e tre la
buona grazia di lasciarmi partire tutto solo nel mio calessino
da quattro posti, ove ebbi tutta la comodità di far delle riflessioni
morali su questa bagattelluccia.</p>
<p>Un pensiero tra gli altri occupò la mia mente.–Se un di quei
viaggiatori–diceva io–c'hanno tanta parzialità, tenerezza e carità pelosa per l'onore dell'Italia, incontrato avesse per avventura
una simil femina ne' suoi viaggi, che cosa avrebbe egli scritto,
nelle sue relazioni instruttive, delle donne d'Italia?–Chiunque
lesse Smollet, Sass o qualche altro viaggiatore di simil conio,
può indovinar facilmente quel che costui avrebbe detto. Per me
non ne dirò niente, né farò alcun lungo comento a questa storiella, lasciandone il doppio carico a chi leggerà queste pagine.
Dirò solamente che per una pazzarella, che si dicea fiorentina,
<pb n="234"/>
e ch'io avrei tolta piuttosto per una femmina di Porcile, di
Pietramala o d'altro simil loco di Toscana, cento e cento ve
n'hanno in quella città, che per gentilezza, per grazie di spirito e per tutti que' pregi e quelle virtù che adornano sopra
tutto il lor sesso, gareggiar possono senza timore colle più colte
e amabili donne del mondo. Io l'ho trovate ospitali senza ostentazione, instrutte senza pedanteria, affabili senza bassezza, vivaci
senza ciarlataneria, cortesi senza immodestia, manierose senza
affettazione; aggiungasi a queste pregevoli qualità lo zucchero
<q rend="block" direct="unspecified">
<lg type="versi">
<l>d'un parlar che nell'anima si sente;</l>
</lg></q></p>
<p rend="noindent">e non si desideri poi di vivere e morire a Firenze!</p>
<p>Non ho potuto trattenermi che pochi giorni in quella città;
ma quello, che vidi in fatto di fabbriche, di giardini, di pitture,
di statue e di monumenti d'antichità, mi dilettò sommamente,
e mi diede molto dolore di dover partire sì tosto. Quello, che
mi colpì sopra tutto, fu la maniera di conversare praticata da
una gran parte delle più illustri dame di Firenze. Fui introdotto
una sera nella conversazione d'una delle prime matrone. Accoppiava questa alla nobiltà del sangue tutte le grazie d'uno
spirito coltivato e naturalmente sublime. Era vedova, ricca,
giovane e bella. La sua casa era sempre aperta a tutti i forestieri di un carattere distinto, ma, insieme con questi e con
principi, duchi e pari di tutte le parti del mondo, ammesse
v'erano, festeggiate e onorate tutte le persone di talento, particolarmente poeti, pittori, scultori, antiquari, medici ed avvocati, <abbr>ecc.</abbr>
La musica non era ammessa che una volta per settimana, tranne
in occasioni particolari ed alla prima presentazione di qualche professore eminente; la danza non era permessa che una
volta al mese. Si parlava di politica raramente, e il gioco eravi
del tutto sbandito. Il soggetto principale di quelle assemblee
era la letteratura. Vi si leggevan tutte le sere delle poesie, delle
dotte dissertazioni, de' discorsi piacevoli, e due o tre volte per
settimana vi si recitavan delle commedie o delle tragedie. I personaggi, tanto uomini che donne, si traevano a sorte. Non
potendo oppormi al costume, dovetti consentire che il mio nome
<pb n="235"/>
fosse con quello degli altri messo nell'urna, e mi toccò legger
la parte d'Aristodemo nella bellissima tragedia di Monti. La
seconda sera fui invitato a legger qualche poesia da me composta, e lessi il mio ditirambo <title>Sugli odori</title>, che parve esser
applaudito. La terza sera udii con infinito diletto recitarsi il <title>Saul</title>
d'Alfieri. Rimasi stordito. Non era però da maravigliarsi. Tutti
quelli, che recitaron quella tragedia, erano stati allievi di quel
gran poeta nel declamare.</p>
<p>Io diceva allor fra me stesso:–Se fossero qui quelle damine
inglesi, che consumano tanto tempo in menar le calcagna e le
gambe al cattivo suono talvolta d'un pessimo violino, qual idea
formerebbero delle donne d'Italia e che direbbero di se stesse? Quel, ch'io diceva allora tra me delle inglesi, potrei osare presentemente, pieno di rispetto e di riverenza, dirlo all'orecchio
a' prediletti americani? E, per stringermi a un piccolissimo
numero, potrei chiedere per qual ragione queste tanto a me
care giovinette, ch'ebbi ed ho la dolce ed onorata incombenza
d'instruire nella bella lingua dell'Arno, e che leggono con tanta
dilettazione e con tanta grazia le deliziosissime opere de' nostri
poeti, non hanno la permissione di dar pruove del loro spirito
e delle cure del loro institutore, col recitare qualche volta a
uno scelto numero d'amici queste opere stesse che tanto pregiano? Non si permette a queste sonar e cantare pubblicamente?
Non si permette loro danzare? E perché non leggere? Ho
fatto il quesito: senza aspettar la risposta, torno a Firenze.</p>
<p>Dopo aver veduto con mia gran doglia che nemmen in quella
città non v'erano soggetti che convenissero al teatro di Londra,
decisi di tornar a Bologna. Il mio viaggio fu più ridicolo che
disgraziato. Il freddo era eccessivo e la neve altissima per tutto
il cammino. Partii la notte con un vetturino, che aveva un cattivo
calesso e due pessimi cavalli ; ma fu il solo che per un prezzo
esorbitante s'offerse di condurmi fino a Bologna, e, come si seguitava a parlare d'una eminente rottura tra l'armate, così
m'affrettai a partire a rischio di tutto. Prima d'arrivare a Pietramala, il mio legno si ribaltò, mentr'io dormiva saporitissimamente; onde io mi trovai, allo svegliarmi, in un tenerissimo letto
<pb n="236"/>
di neve, per verità un poco troppo freddo, e col calessino
addosso in loco di coperte, senza mezzo alcuno di uscirne. Era di
notte, ma per buona ventura il cielo era serenissimo e splendeva
la luna. Il mio auriga, vedendo il pericolo in cui io era,
<q rend="block" direct="unspecified">
<lg type="versi">
<l>Non cadde no, precipitò di sella</l>
</lg></q></p>
<p rend="noindent">e, con un «affé di dua!» <note place="foot" anchored="yes">
<p>Spezie di giuramento ch'usano i fiorentini.</p></note>
che gli veniva dal core, tagliò i tiratori del cocchio con maravigliosa prestezza, affine che il movimento de' cavalli non mi soffocasse, e, confortandomi alla
pazienza, corse a una casuccia poco distante per qualche assistenza, e, tornando in pochi minuti, coll'aiuto di due contadini gli venne fatto di trarmi illeso, ma interizzito e battendo
la diana, da quella bolgia nevosa. Mi portarono a Pietramala
più morto che vivo, dove la cortese ostessina, che mi riconobbe,
mi pose subito in un buon letto, e, dopo avermi strofinato con
della neve le gambe e le braccia per ben mezz'ora, mi fece bere
dell'ottimo vin di Chianti e due o tre bicchierini d'alchermes,
liquore squisito e di virtù prodigiosa, che non si fa che a Firenze, e in men di tre ore mi trovai in istato di ripartire. Ma
il mio vetturino era ito a letto e aveva lasciato ordine all'oste
di dirmi che il suo calesse ed i suoi cavalli non avrebbero potuto
condurmi a Bologna senza pericolo, ch'io gli dessi quel che
credeva giusto ed onesto pel viaggio fatto, e che mi provvedessi
d'altra vettura.</p>
<p>Consigliommi allor l'oste di pigliar due cavalli, uno per me
e l'altro per una guida che m'accompagnasse fino a Bologna,
e al sorger del sole partii, avendomi l'oste stesso somministrati
i cavalli e la guida. La bestia, ch'io cavalcava, non era più
grande d'un somarello, ma docile e forte; sicché arrivai felicemente a Bologna verso la sera. Andai il dì seguente da certo
Tamburini, sensale famoso a que' tempi, che provvedea di soggetti quasi tutti i teatri d'Europa, e impegnai l'Allegranti e
Damiani, due cantanti di primo ordine e i soli che mi riuscì
<pb n="237"/>
di trovare disimpegnati in Italia. Il romore frattanto d'una rinnovazione di guerra tra gl'imperiali e i francesi cresceva ogni
giorno di più in più: onde pensai di partire per Londra senz'altri indugi, e l'Allegranti fu lieta di partir meco col marito
ed un figlio. Lasciammo Bologna verso la fine di dicembre, e
arrivammo felicemente il primo di gennaio ad Augusta. Ivi trovammo il capitano Williams, quel medesimo di cui feci menzione quando partii da Venezia. Fummo accolti da lui co' maggiori segni di sincera amicizia, e, dopo le prime accoglienze:
–Da-Ponte–mi disse–v'ho vendicato. Colui, che arbitrariamente vi fece partir da Venezia, ha perduto per mio mezzo l'impiego, e lo spione Doria ha dovuto lasciare la carica.–Volle a
ogni modo che ci fermassimo un paio di giorni ad Augusta, ma
la sua ospitalità fu quasi cagione di ruine irreparabili. Il figlio
della Banti, che non era ancor giunto all'anno duodecimo, e un
giovinetto di pari età, ch'era meco, per un fanciullesco capriccio,
mentre eravamo a pranzo con Williams, partirono dall'albergo
dove fatti restare gli avevamo, e, pigliando molti effetti di valore,
presero la fuga. Non fu che dopo molte ricerche, fatte da alcuni
soldati spediti dal signor Williams, che ci fu possibile ritrovarli
nella casa d'un contadino, che lor diede ricovero per una notte
in grazia di molte favole che gli raccontarono. E così quella
fuga non ebbe altra cattiva conseguenza che quella di ritardare
un poco il nostro viaggio.</p>
<p>Proseguimmo allor il nostro cammino senza alcun disastro non
solo, ma in perfetta armonia; finché arrivammo a un villaggio
tedesco non molto distante da Brunswick, che era stato bruciato
alcun tempo prima da' francesi, in cui non v'erano che poche
case ed una sola osteria. Essendo vicina la notte, fummo obbligati fermarvisi, quantunque avesse l'aria d'una bicocca e
nessuna delle camere avesse ancora le invetriate alle finestre. La
sola camera a pianterreno e la contigua cucina erano abitabili.
V'entrammo cogli altri, e dopo un breve tempo chiedemmo da
cena. Ci domandò la padrona che cosa volevamo, ed io risposi:
–Del brodo, se ne avete.–Di carne?–replicò quella.–Sì,
di carne o di pollo, se più vi piace.–Carne di venerdì?–gridò
<pb n="238"/>
quella donna furiosamente.–Fuori di questa casa, eretici maledetti!–Il marito di questa femmina, considerato lo stato delle
donne e quello della mia specialmente, procurò di placarla, ma
invano. Prese con sé le chiavi delle camere e se n'andò fuori
di casa ella stessa. Per buona sorte lasciò le chiavi della dispensa,
e l'oste, scrupoloso a metà, le consegnò alla mia donna e la
consigliò di servirsi. Si cenò; ma, quando pregammo di darci
de' letti, c'informò che la moglie sua partita era dopo aver
chiuse le camere e portate seco le chiavi. Risolvemmo allora
di porre le donne e i fanciulli nelle carrozze, ed io col signor
Harrison (tale era il nome del marito di quella virtuosa) ci stendemmo sul fieno presso i cavalli, in una spezie di stalla. Ma
il freddo, da cui non ci potevamo difendere nemmen con doppi
mantelli, e l'immensa quantità di ratti d'un'enorme grandezza,
che ci cominciavano a rosicchiar gli stivali, ci obbligarono a
ritornare nell'osteria, dove il vario odore di trenta e più fiati,
riscaldati da una grande stufa di ferro abbronzita, mancò poco
che non ci soffocasse. Queste respirazioni eran accompagnate
dalla sollazzevole musica di semifischi di bocche e di nasi,
che a guisa di coro russavano, ed erano queste di persone che
dormivano su varie tavole, da tutte le parti di quella stanza,
sostenute da corde, e queste tavole così cariche ci pendevan
diritte sul capo, con rischio continuo ed eminente di caderci
addosso e di fracassarci.</p>
<p>Sul fare del giorno partimmo e arrivammo salvi fino ad Arburgo. L'armonia e la concordia però, che conservossi mutualmente fino allora, cominciò da quel momento ad intorbidarsi.
Osservai che, per lo spazio di sette o otto giorni, nel giungere
alle locande il signor Harrison, che avea più fumo che senno
nella testa balzana, cercava di tratto in tratto occasioni di liti.
Tacqui per aver pace, ma vedremo tra poco qual fu la fine di
questo suo strano capriccio. Dopo esserci fermati due giorni
ad Arburgo, chiedemmo di passar l'Elba: ci dissero ch'era
gelata, ma che si potea viaggiare sul ghiaccio fino ad Amburgo.
Vedendo molte altre persone ciò fare, risolvemmo di farlo anche
noi, benché pochi dì prima, il ghiaccio aprendosi a un certo loco,
<pb n="239"/>
quel fiume avesse inghiottita una carrozza a tiro sei con diversi
passeggieri. Quando fummo presso a quel loco, vedemmo una
parte della carrozza sporgere fuor del ghiaccio, ed è facile imaginare di qual orrore empiè gli occhi nostri quella veduta.
Giungemmo tuttavia salvi ad Amburgo. Le buone locande erano
piene zeppe di gente. Trovammo per somma grazia due stanze
in una delle men cattive, e risolvemmo di fermarvisi.</p>
<p>Come la mia carrozza fu la prima a giungere, così fui io il
primo ad entrar nell'albergo ed a vedere le camere. Ebbi la
precauzione di scegliere la migliore, osservato avendo che colui
scelto aveva per tutto il viaggio la migliore per sé. Quando si
accorse della mia scelta, mi chiese con un'insolenza da pazzo
con qual diritto il signor poeta aveva ardito ciò fare.–Con
quello–risposi–che Ella, signor semi-virtuoso, ha ardito
farlo finora.–Essendo colui d'una famiglia nobile d'Irlanda
e una volta uffiziale nell'armata dell'imperatore, s'era per viltà
e per bisogno abbassato a sposare la donna di teatro che venìa
meco. Una parola ne menò un'altra, e dopo una lunghissima lite mi sfidò alla pistola. M'avea già mezzo sfidato tre o
quattro volte negli ultimi otto giorni di quel viaggio. Io, parte
per non atterrir la mia compagna e parte per una avversione
naturale al duello, finsi fino allora di non intenderlo; ma dopo
tutto mi scappò la pazienza e, prendendo nella mano una delle
due pistole che in quel momento deposte avea sull'armadio:
–Animo!–gridai–prendi l'altra, vigliacco!–Le donne tremanti e piangenti si posero in mezzo; ma egli con una placidezza
maravigliosa:–Non temete–soggiunse:–io non mi batto
con uno che non è nobile.–Le due donne risero, ed io n'imitai
l'esempio. Con un codardo di tal genere credei che fosse meglio
finirla così. Dopo due o tre giorni di serietà vicendevole, fu
egli il primo ad offrirmi la mano, dicendo che conoscea d'aver
torto, ed io diedi la mia senza renitenza.</p>
<p>Rimanemmo ancor un mese ad Amburgo, dove la spesa fu
sì enorme, che m'asciugò quasi affatto la borsa; e di mille
ghinee, ch'io aveva prese con me alla partenza, non ne portai
meco cinquanta, quando arrivai alla capitale dell'Inghilterra.
<pb n="240"/>
Questa immensa spesa però né allor mi rincrebbe né mi rincrescerà in alcun tempo della mia vita, giacché tali e tanti furon
i piaceri e le gioie ch'io provai in quel viaggio, che tutto l'oro
dell'universo non avrebbe bastato a pagarle. Provai, è vero,
tratto tratto qualche disgusto; ma quello non era che ciò ch'è
un poco troppo di pepe in una vivanda squisita.</p>
<p>Verso la fine di febraio il ghiaccio si ruppe, e il primo di
marzo partimmo per Londra, e arrivammo a Dover felicemente.
Com'io avea scritto a Taylor, alcuni giorni prima, di mandarci
i passaporti a quella città, così corsi subito all'<foreign lang="eng">Alien office</foreign>,
 per vedere se giunti erano. Chi 'l crederebbe? V'eran per tutti
fuori che per me! M'avevan già scritto da Londra che Federici s'era colla Banti riconciliato, e questo bastò per farmi credere
che il mio nome fosse artatamente stato ommesso nel passaporto.
Come mi riuscì di proseguire cogli altri il viaggio? Io aveva
condotto con me dall'Italia un figlio di quella rea donna, dell'età di undici anni, il cui nome era scritto male; ed un direttore
di quell'uffizio, che conoscevami, lesse «Ponti» in vece di
«Banti», aggiungendo che per un fanciulletto di quell'età non
occorrevano passaporti. Io credo nulladimeno di aver dovuto
il mio passaggio alla sua onestà piuttosto che al suo sbaglio,
giacché, al mio partire da lui, mi strinse la mano e mi disse
con lieto viso:–Andate, andate, signor Da-Ponte!–Questo
fatterello bastò a farmi antivedere tutto quello che mi doveva
aspettare tanto dall'impresario che da' suoi consiglieri, per maneggio de' quali s'era ommesso il mio nome ne' passaporti.
Si può pensare come fui ricevuto! Un saluto freddo, poche
parole, faccia tosta e sguardi ora di volpe ora di basilisco furono i dolci forieri delle mie future agonie. Non passarono tre
giorni e il signor Taylor mandò per me. Ne chiese conto dell'operato e non trovò niente da disapprovare, benché Federici
detto gli avesse che l'Allegranti era troppo vecchia e Damiani
un cantante di seconda classe. Dopo un secco « <foreign lang="eng">all well</foreign>», venne
il « <foreign lang="eng">but</foreign>».– Dove sono i miei conti?–</p>
<p>La confidenza, ch'avea collocata in me per più di tre anni
tanto negli affari di teatro che ne' suoi propri, non m'avea
<pb n="241"/>
permesso di prendere tutte le precauzioni che si soglion pigliare
generalmente in tali faccende. Fui nulladimeno abbastanza fortunato da trovar tutte le carte e tutti i documenti necessari a
provargli ch'io avea maneggiata colla più rigida esattezza per
lui la somma di sei a settemila lire sterline, ch'ei non avea
perduto in questa più di cento lire oltre l'interesse legale, <note place="foot" anchored="yes">
<p>Taylor ha perduto, in tre cambiali scontate dal Gallerino, duecentocinquanta
sterline, e la somma non era che di settecento!</p></note>
e che dopo tutto ei mi rimanea debitore di duecentocinquanta
lire, ch'io aveva avanzate per lui. Coloro, che erano avvezzi a
truffarlo, gli avean fatto credere ch'io fossi uno della loro schiera.
Non fidandosi quindi di se medesimo, prese uno de' suoi avvocati, pel liquidamento de' conti, e questi, sebben pieno di
sospetti, trovò i miei conti sì chiari, che fu obbligato di dir
a Taylor in presenza mia:–Se tutti i vostri ministri fossero
come il Da-Ponte, le cose andrebbero molto meglio.–Il signor
Taylor cominciò a fischiare, prese la penna e mi segnò un ordine per duecento e cinquanta lire, pagabili dal suo banchiere,
ch'allor fortunatamente avea de' fondi in sua mano che al
suddetto Taylor appartenevano. Fatto questo, salutò me e l'avvocato e partì. Non mi parlò né poco né molto del poetato,
ed io non sapeva qual conseguenza trarre dal suo silenzio.
Fermiamoci qui, ch'ora viene il buono!</p>
<p>Il decimo giorno di marzo, tra le sei e le sette della mattina,
mentr'io giaceva tranquillamente nel coniugale mio letto e ricevea
le congratulazioni della mia sposa pel mio compleanno, sento
improvvisamente aprirsi la porta della mia camera, entrarvi una
persona, e, senza parlare, spalancar la finestra, indi venir al
mio letto, comandarmi di sorgere, di vestirmi e d'andare con
lui. Prendo immediatamente una pistola, che tenea appesa vicina
al letto, e con un grido terrifico gli ordino d'uscire. Vedendomi risoluto, uscì, ma si piantò fuori della porta ad attendermi,
e mi fece dir che aveva una citazione contra me, per una
cambiale di trecento lire da me indossata <note place="foot" anchored="yes">
<p>«Indossare» per «guarentire un pagamento» è voce adottata dall'uso, e
Baretti l'ammette nel suo <title>Dizionario</title>.</p></note>
pel signor Taylor
<pb n="242"/>
e non pagata da lui. Mi condusse alla sua casa, dove, per la
prima volta in cinquantadue anni di vita, confinato mi vidi in
una cameretta, in cui varie altre persone chiuse erano, e le
finestre assicurate da grosse sbarre di ferro. Scrissi a Taylor,
ma non vidi né risposta né lui per tutto quel giorno. Mi convenne star ivi la notte. La mattina però mi venne fatto di trovar
due persone che dessero sicurezza per me, <note place="foot" anchored="yes">
<p>Non s'assicura il pagamento del debito, ma la comparsa, a certo tempo, del
debitore.</p></note>
e verso le dodici
uscii. Non aveva fatti che pochi passi, quando un secondo uffiziale mi presentò un'altra citazione per un'altra cambiale di
quel signore; e, data sicurezza anche per quella, prima ch'arrivassi a casa mi fu presentata la terza. Di maniera che in men
di ventiquattr'ore ho avuto l'onore d'esser arrestato tre volte
pel mio degno signor impresario, che, per esser allora membro
di parlamento, aveva il privilegio di non poter esser imprigionato
per debiti. Conobbi quel giorno tutto il valore d'uno de' tre
ricordi di Casanova. Questo però non fu che un preludio della
strepitosissima sinfonia, che mi suonarono dopo per più di tre
mesi la Banti, Federici, Taylor, gli usurai, gli avvocati e gli
uffiziali di tutte le corti di Londra, da' quali non fui arrestato
meno di trenta volte in tre mesi pei debiti di Taylor. Io m'era
alfine ridotto a non poter lasciarmi vedere in pubblico che la
domenica. Si pensi qual era la vita mia! Io non potea ricorrer
ad altri che a Taylor; ma non ricorsi, non preghiere, non lagrime mi servivano. Dopo aver consumato fin l'ultimo soldo
per pagar le spese de' giudici, degli uffiziali, delle locande,
degli avvocati pro e contra, di carrozze, di messaggi, <abbr>ecc.</abbr> <abbr>ecc.</abbr>,
dopo aver dato la più gran parte de' mobili della mia casa a'
creditori di quell'uomo crudele, fui costretto a fallire; e credo
d'aver dato il primo esempio all'Inghilterra d'un misero che
fallì senza dover un quattrino ad alcuna persona del mondo.
Allora fui liberato dal pericolo degli arresti; <note place="foot" anchored="yes">
<p>«Arrestare» è usato assai propriamente. Lo sbirro arresta il debitore per forza,
dovunque lo trova.</p></note>
ma che cosa
<pb n="243"/>
mi rimaneva per vivere? Vero è che mi era riuscito di salvare
la stamperia, di cui, essendo ipotecata pel medesimo Taylor,
i suoi creditori non avevan potuto impadronirsene; ma le chiavi
della camera ove giaceva erano nelle mani di quello ch'aveva
avanzato il danaro, e non fu che più mesi dopo, e pagando
una ghinea per settimana, che ho potuto servirmene. Tutte le
mie speranze, dunque, si restringevano nel salario di poeta e nella
vendita de' libri d'opera composti da me. Ma questo stesso
salario dato era in ipoteca ad un mercadante, ch'aveva avanzato
il danaro a Taylor; e al teatro non si rappresentavan ch'opere
vecchie, perché tutto il profitto fosse di Federici, che continuava
nella carica di primo ministro di teatro e di ciamberlano secreto
della Messalina filarmornica.</p>
<p>Fu questa l'epoca, se pur non isbaglio, che tanto Federici
che Gallerini furon messi in prigione per gli indossamenti da
loro posti alle cambiali dell'impresario; e furon tutti tre abbastanza vili da implorare l'assistenza mia per essere liberati!
Ma quanto essi furono vili, altrettanto fui io condannabile e
stolto d'adoperarmi per due infami malvagi, ché tale in verità
era anche Gallerini, come vedremo tra poco. Caddi dunque
nella mia massima favorita, sebben per me sempre fatale, di
far del bene a' nemici per la speranza di cangiarli. Ma conosco
finalmente che i benefìci, che si fanno agli iniqui, altro non sono
che nuovi stimoli all'impunita iniquità e nuovi incoraggiamenti
all'offese; e che sarebbe assai più facile smorzar un incendio
coll'olio o collo spirito di vino che corregger la malizia d'uno
scellerato colle beneficenze. In men di due mesi, per opera mia
solamente, costoro usciron dalle carceri. E qual fu la mia ricompensa? Federici, che, al momento in cui fu libero, mi giurò eterna
gratitudine ed obbligazione, corse lo stesso giorno dall'impresario e chiese ed ottenne, oltre un nuovo contratto, la solita
vendita de' libretti, in compenso de' danni sofferti! E Gallerini, dopo avermi rubati e venduti diversi libri a un libraio, che
nel rivendermeli palesato m'ha il ladro, si gittò a' miei piedi,
implorò ed ottenne pietà e vita, e, pochi mesi dopo, divenne
falso testimonio a favore d'un assassino, che mi scroccò mille
<pb n="244"/>
ghinee e che fu cagione del mio totale esterminio e della mia
partenza da Londra. E qual fu la mercede ch'ebbi da Taylor?
Per tre settimane intere cessò di vedermi! Gli mandai due
lettere: egli le abbruciò senza leggerle! Invano cercati tutti i
mezzi possibili onde ottenere giustizia, se non pietà, scrissi la
storia di questi fatti e gliene mandai una copia stampata.</p>
<p>Sebbene io avessi studiata tutta la moderazione nel mio racconto, nulladimeno questo bastò a farlo montar sulle furie ed
a meditare vendetta. Nascondendo in silenzio il suo mal animo,
mandò persona da me, che, un poco colle carezze, un poco colle
minacce, mi cavò tutte le copie di quella storia di mano, mi
fece promettere sull'onore di bruciare l'originale, prese i miei
conti e le mie domande pecuniarie contra Taylor, mi diede a
conto cinquanta ghinee, ch'eran forse la decima parte di quello
ch'io aveva speso per l'impresario, e mi lasciò. Assicurato da
questa mia promessa, credette Taylor di poter cavarsi la maschera e vendicarsene. Tre giorni soli dopo un tal fatto, mandò
il suo avvocato da me e mi fece dir perentoriamente che non
aveva più bisogno de' miei servigi al teatro; e, non soddisfatto
di questo, altri due giorni dopo mi fece mandare un ordine
dall'<foreign lang="eng">Alien office</foreign> di partire da Londra. Non sentendo che la
coscienza mi rimordesse d'alcun delitto di politica, e sicurissimo essendo che i miei principi non poteano dispiacere al governo, ebbi il coraggio di presentarmi al preside di quell'uffizio,
che con mirabile cortesia si compiacque d'accogliermi e di far
ritirare quell'ordine indegno, che alcuni subalterni, a istigazione
di quell'uom feroce, avevano osato arbitrariamente mandarmi.</p>
<p>È facile credere che il mio allontanamento dal teatro piacesse
a molti. Più che a tutti però piacque alla cara Brigidina, ch'oltre
all'odio che allora portavami per la protezione del suo secreto
vagheggiatore e per l'ingiuriosa memoria <foreign lang="lat">spretae formae</foreign>, aveva
una grandissima ragione di staccar Taylor da me in quel momento. Bisogna sapere che la seconda o terza passione predominante di quella femina era, come già dissi, il buon liquore
di Bacco. Io aveva comperate alcun tempo prima, con una delle
solite cambiali, tre botti d'ottimo vino, e la chiave della cantina,
<pb n="245"/>
dove giacevano, stava in mia mano. Cercò più volte quella
baccante d'averla da me, per cavarne, diceva ella, qualche
bottiglia per Taylor; ma io, che ben conosceva l'immensa profondità della insaziabile sua voragine, aveva sempre negato di
dargliela, e tutto quello che aveva potuto ottenere fu di averne
cinque o sei dozzine in diversi tempi. Sperava dunque che,
perdendo, col poetato la confidenza di Taylor, si potria impossessar facilmente e delle chiavi e del vino. Così fu la cosa. Un
dì dopo il mio congedo, un servo di quella donna venne da
 me, e mi chiese quella chiave ed alcune carte dell'impresario,
ch'erano ancora in poter mio. Mostrandomi tardo ad ubbidire,
mi presentò un ordine in iscritto di Taylor medesimo, ed ubbidii. Ma, avendo preveduta la cosa, io aveva già venduto due
botti di quel vino il giorno medesimo del mio congedo, e pagate aveva due cambiali di cinquecento lire sterline, che per
buona sorte scadevano il medesimo giorno in cui mi chieser
le chiavi. Non trovando nella cantina che la botte già in parte
scemata, il sussurro e le grida di quella furia s'udirono fin nella
strada. Pochi minuti dopo, il medesimo servo tornò da me, domandandomi che cosa fatto aveva dell'altre due botti.–Il signor
impresario–risposi–troverà tra le carte che gli mandai la
spiegazione che chiede da me.–Trovò allora queste due cambiali: egli bestemmiò, la Banti pianse ed io risi. Terminiam la
storiella. Ottantaotto galloni di vino erano rimasti nella botte
invenduta, e di cui le chiavi si diedero a madama Trincomala.
Quanto durarono? Ventotto giorni ! Il ventinovesimo si mandò
a comperarne qualche dozzina da certo Badioli, mentre io mi
trovava casualmente nel suo magazzino! Si bevvero dunque
trentasei bottiglie di vino per giorno, da madama Banti, da
Taylor e da' loro amici beoni: con tal proporzione, quante
furon in più di cinque anni? Lasciam che i creditori di quell'infelice ne facciano il calcolo! È per essi ch'io pubblicai
questo aneddoto.</p>
<p>Torniamo al congedo mio. Come io poteva aspettarmi tutto
da un uomo del suo carattere, debole per se stesso e allor
da Amore e da Bacco fatto più debole, così questo colpo di
<pb n="246"/>
scelleraggine non mi sorprese. Seppi nulladimeno che Taylor
respinse per lungo tempo tutti i raggiri della più infame cabala,
prima di condiscendere al passo indegno, che gli costò poscia
tanto rimorso e finalmente la sua distruzione. L'Allegranti e
Damiani avevano fatte le loro comparse in teatro, e, a forza
d'intrighi, non avevano piaciuto, o voluto non avevasi che piacessero. Allor lo scaltro Federici cominciò a rinforzar le sue
trame. Fece creder a Taylor che, sapendo io bene il poco merito
di que' due cantanti, m'era lasciato sedurre da un regalo di
cento ghinee, che entrambi dato m'avevano (l'infame era solito
ad accettar tali doni!), e che quindi contra la mia propria coscienza gli avea impegnati pel suo teatro. La Banti, a cui Taylor
ripeteva talvolta le perdite da me fatte per lui, assicurollo ch'io
era ricchissimo e lo stimolò a venir da me per convincersi. In
fatti ci venne, e domandò di veder la camera della mia stamperia. Accorgendomi delle sue intenzioni, gli dissi che la chiave
di quella era nelle mani di William Fox, che m'aveva avanzato
duecentocinquanta lire sterline alcun tempo prima, con cui pagai
una delle solite cambiali, non pagata da lui. E, perché dubitar
non potesse del vero, gli feci veder la ricevuta del creditore e la
sua cambiale pagata da me con quella ipoteca. Non servendo
dunque nemmeno questo, gli cominciarono a dire che il mio
salario come poeta era esorbitante. Lord Keinard, uno de' commissari del teatro, favorì quell'economia; il signor Serafino
Bonaiuti fu proposto al signor Taylor; un salario di cento lire
sterline, senza pretesa a' libretti, fu proposto e accettato dal
signor Serafino, e il signor Lorenzo Da-Ponte fu congedato!
Mi trovai dunque improvvisamente senza roba, senza impiego,
senza credito e senza altri amici che il mio coraggio e la provvidenza. La mia sposa aveva bene qualche danaro, che avea
risparmiato in certa intrapresa da me medesimo procurata per
lei e per sua sorella; ma questo non era in sua mano, e la
persona, che se n'era impadronita, lo tenea. Strappiamo qui
un'altra pagina e non rinnoviamo « <foreign lang="lat">infandum dolorem</foreign>», che non
produrrebbe che nuove lagrime e nuove angosce senza alcun
frutto, tanto al mio cuore che a quello...</p>
<p><pb n="247"/>
Insomma io mi trovava in una desolazione, che è difficilissima cosa descrivere. Richiamai allora alla mia memoria tutti
i tratti di provvidenza esperimentati da me nella vita mia, e mi
parve che un presentimento interno mi dicesse:–Non bisogna disperare.–Domandai a titolo di prestanza cinquanta ghinee, non
serve dire a chi: mi furono negate. Santo Dio! quanto volentieri vorrei potere dimenticarmene! Io non credo che la morte
sia tanto amara quanto fu ed è a me, quando me ne ricordo,
quel crudele rifiuto! Uscii allora di casa, e, dopo due o tre
lagrime, mi misi a passeggiar per le vie di Londra senza sapere
dove e perché. Camminando a guisa di macchina, e ripetendo
in me stesso sovente:–Non bisogna disperare–mi trovai senza
accorgermi nello <foreign lang="eng">strand</foreign> poco lontano da <foreign lang="eng">Temple bar</foreign>, dove mi
recò in me un bue fuggito dal macello, seguitato da molti cani
e da immenso popolo. Non era che pochi passi lungi da me,
quando, per salvarmi da quell'animale, entrai sollecitamente in
una bottega di libraio, la porta della quale era aperta. Passato
il tumulto, mi cadde l'occhio sopra un volume assai ben legato,
e la curiosità mi spinse a vedere che libro fosse. Era Virgilio.
Risovvenendomi allora delle sorti virgiliane, l'apro, ed ecco
il primo verso che mi si presenta:
<q rend="block" direct="unspecified">
<lg type="versi">
<l><foreign lang="lat">O passi graviora, dabit deus his quoque finem</foreign>.</l>
</lg></q></p>
<p>Questo verso accordavasi ottimamente col motto da me
adottato: «Non bisogna disperare». Io aveva più volte avuto
in mente il pensiero, di stabilire una libreria italiana in quella
metropoli. Questo pensiero mi ripassò allor per la testa, e l'esecuzione di quello mi parve possibilissima. Chiesi allora al padrone di quel negozio s'aveva alcuni libri italiani.–Troppi
mi rispose egli.–Verrò a vederli–soggiunsi.–Mi farete
piacere se verrete a liberarmene.–In tanto discredito erano
i libri italiani in Londra l'anno <num>1800</num>! Esco allora da quella
bottega pien d'un certo coraggio e quasi d'un nuovo spirito
di speranza, che non intendeva io medesimo da che procedesse.
Dissi nulladimeno a me stesso:–Voglio credere a Virgilio:
« <foreign lang="lat">dabit deus his quoque finem</foreign>». Bisogna pensare a stabilire in
<pb n="248"/>
questa città un magazzino permanente di libri italiani, bisogna
far rinascere il gusto della nostra bella letteratura.–Ma, ricordandomi poi dello stato mio, rideva di me e del mio disegno.</p>
<p>In questo momento incontrai un cantante di teatro, Benelli,
il quale, prendendomi per la mano, mi disse queste parole:
–Amico Da-Ponte, ho gran piacere di incontrarvi. Dovendo io
domani o posdomani partir per Napoli, avrei bisogno di vendere
una cambiale ch'ebbi da Taylor in bilancio della mia paga
teatrale. Andava dal mio avvocato per questo effetto; ma, se
voi potete trovare chi mi dia cento lire sterline per una tal
carta di centosettantacinque, son contentissimo di fare tal perdita, pel bisogno che ho di tal somma per ire a Napoli.–
Presi la cambiale, e gli promisi di dargli una risposta in un'ora.
Corsi allora da certo usuraio ch'io conosceva, gli offersi quindici ghinee di regalo, e, a condizione, ch'io vi aggiungessi la
mia guarentia, apponendovi il mio nome sul dosso, mi diede
il danaro. Mi trovai dunque in un punto con sessanta lire
sterline in tasca, che in buona coscienza credei di poter ritenere, in grazia del pericolo a cui m'esponea col mio indossamento, d'esser poi obbligato a pagar il tutto. Mi parve tuttavia
cosa onesta informar Benelli del fatto, il quale, dopo avergli
io date le cento lire :–Son molto lieto–mi disse–che
queste sessanta lire vengano in tasca vostra; e, se mai Taylor
non pagasse la cambiale, ripagherò io volentieri la summa stessa
che voi mi date.–</p>
<p>Senza perdere un solo istante, volai dal libraio nello <foreign lang="eng">strand</foreign>.
M'accolse con faccia ridente e mi condusse in una cameretta
nel primo piano, e parlò così:–Qui non vi sono che libri
italiani. Se volete comprarli in massa, ond'io possa servirmi
di questa camera, di cui n'ho gran bisogno, ve li vendo a
un buon prezzo assai volentieri. Sentite: datemi trenta ghinee
sulla mano, e i libri son vostri.–Mentr'egli parlava, sebben
tutti que' libri coperti fossero di tignuole e di polvere, mi fu
facile nulladimeno di leggere i titoli d'alcuni nel dosso. Il primo
che mi si offerse al guardo fu la <title>Vita di Michelangelo</title> in foglio,
il secondo quella di Tasso di Serassi, il terzo quella di Cellini,
<pb n="249"/>
e quella di Petrarca il quarto. Gli feci ripetere la somma chiestami e gli contai sul fatto le trenta ghinee. Corse nella bottega, scrisse una ricevuta e me la portò sorridendo, pregandomi
di spicciarmi. Quel sorriso, a dir il vero, mi fece un poco di
paura; ma, quando guardai più minutamente quelle scanzie,
che non contenevano meno di sei o settecento volumi di varia
forma, e che vidi i tesori che v'erano, quanto sorrisi anch'io
dell'ignoranza di quel libraio, altrettanto m'afflisse il vedere la
deiezione in cui era in quel paese caduta la nostra letteratura.
Per non intertenere in cose frivole il mio leggitore, non farò
l'enumerazione dell'opere preziose che contenea quella stanza.
Basterà dire che non mi fruttarono meno di quattrocento ghinee,
quando le vendei nella mia bottega. Questo tratto novello della
provvidenza creò mille speranze nel mio spirito, e mi fu di
buon augurio per la riuscita del mio disegno favorito di tornar
al lustro primiero la letteratura d'Italia, che più non era nel
pregio in cui esser soleva in quella nobilissima città ai tempi
di Gray, di Spencer, di Dryden, del gran Milton e di tanti
altri della
<q rend="block" direct="unspecified">
<lg type="versi">
<l>bella scola dell'altissimo canto.</l>
</lg></q></p>
<p>Andai allora a tutte le botteghe de' librai di Londra, ove
spesi l'altre trenta lire sterline, comperando degli ottimi libri,
che parimenti mi si vendettero a prezzi disfatti. Il primo di
marzo dell'anno <num>1801</num> io aveva nella mia bottega novecento
volumi d'ottimi libri, che giunsero presto al numero di mille
e seicento, per altri acquisti fatti da me alle pubbliche vendite
e per una buona partita di libri moderni, che capitò dall'Italia
al signor Nardini, ch'egli non poté allora o non volle tenere
per conto suo. V'era tra questi il Muratori, il Tiraboschi, il
Fabroni ed il Signorelli, scrittori di sommo merito, che m'aiutaron a infiammar gli animi de' più svegliati ed eruditi inglesi
colla lettura delle incomparabili loro opere, e tra gli altri i
celebri e benemeriti Roscoe e Walker, a cui tanto deve la
gloria letteraria d'Italia ed a' quali ho potuto io stesso sommi-
nistrar molte opere nell'esecuzione della lor magnanima impresa,
<pb n="250"/>
che mi giovò poi moltissimo a rimettere nel posto che lor era
dovuto le lettere e i letterati del mio paese. Feci immediatamente un catalogo, cui pubblicai colle stampe, ed ebbi il supremo diletto di veder per più giorni nel mio magazzino di
libri i primi sapienti ed i primi signori di Londra, che approvarono e protessero colla borsa il mio nuovo stabilimento. Fra
questi citerò con orgoglio i nomi venerabili di lord Spencer, William Payne, lord Douglas e lady Devonshire, che in men d'otto
giorni spogliaron la mia bottega di quattrocento volumi almeno,
ma arricchirono la mia borsa di altrettante ghinee, in cui ebbi
due terzi e più di profitto. Scrissi sul fatto a Venezia, a Firenze, a Livorno, a Parigi, e da tutte queste parti trassi un
numero immenso d'opere classiche tanto antiche che moderne.
Io seguitai a frequentare le vendite, e per molti mesi non ebbi
competitori.</p>
<p>A poco a poco però tutti i librai di Londra cominciarono
a fiutar il dolce, e il prezzo de' libri italiani crebbe a dismisura,
e particolarmente dell'antiche edizioni. Io frattanto, camminando
di questo passo e lieto di veder proceder le cose con tanta
prosperità, giunsi ad arricchire in modo incredibile la mia
collezione. In meno di un anno ebbi nel mio negozio più di
ottomila volumi d'opere scelte, molto ricercate e meglio pagate.
Levai allor l'ipoteca della stamperia e feci imprimere varie
operette italiane, tra le quali un piccolo saggio delle mie proprie
poesie. Altra ragione io non ebbi di pubblicarle che un certo
bisogno di dar del lavoro a due giovani stampatori, di cui
bramava conoscere la capacità. A questa edizione però devo
il più puro ed il massimo de' piaceri da me in tutto il corso
della mia vita sperimentato, l'amicizia, cioè, dell'amato, rispettato e riverito da me più che tutti gli uomini della terra, Tommaso Mathias.</p>
<p>La storia di questo illustre letterato, per quel che riguarda
me, è troppo importante, perch'io non mi creda obbligato di
parlarne diffusamente. Conoscitore perfetto della lingua greca,
latina, inglese, francese e italiana, dottissimo, eruditissimo e
pieno di genio e di gusto per la bella poesia, egli aveva
<pb n="251"/>
un'opinione assai svantaggiosa di tutti gli scrittori d'opere
buffe italiane, e per quelli singolarmente che pel teatro di
Londra scrivevano. Avea palesata questa opinione e questo
disprezzo in diverse opere, e sopra tutto nel <title>Demogorgone</title>,
componimento grazioso e pieno di piacevolezza e di spirito.
Fu il signor <abbr>R.</abbr> Zotti, maestro di lingua italiana in quella città,
uomo di molto merito nelle lettere (e allora più amico del vero
e mio di quello che non fu poi), <note place="foot" anchored="yes">
<p>Lo Zotti, a quel che dicono, non è più. Rimanga sepolta con lui la memoria
di alcuni fatti, de'quali, s'or lo accusassi, non potrebbe difendersi, essendo morto. Dirò
solamente a chi l'udì parlare di me, ch'ei mi divenne nemico senza ragione.</p></note>
che gli parlò in modo di
me, da fargli desiderar di vedermi. Entrò nella mia bottega,
senza dirmi chi fosse, e mi chiese diversi libri. Mentre io di
quelli stava cercando, vide un volumetto di versi sul banco
della bottega, e, prendendolo in mano, si pose a leggere la
prima canzone. Pareva che gli occhi ed i movimenti di quel
signore dessero segni di soddisfazione non solo, ma di maraviglia ad ogni verso ch'egli leggeva. Io aveva già trovati i
libri che m'avea chiesti, ed ei seguitava tuttavia a leggere.
Quando fu alla quarta strofa di quella canzone, fermossi e,
a me volgendosi, mi domandò con vivacità chi era l'autor di
que' versi. A un tempo medesimo lesse nel frontespizio: <title>Saggi
poetici di Lorenzo Da Ponte</title> .–Con cui–disse allora–ho
il piacere di parlare.–Per obbedirla–soggiunsi.–E non è
Ella–replicò egli–il poeta del nostro teatro?–Lo fui–replicai.–Ella–esclamò–il poeta del teatro, ed Ella l'autore
di questa canzone?–Era l'oda da me composta per la morte di
Giuseppe secondo.–Vuol farmi la grazia–disse seguitando di venir domattina da me e di permettermi intanto di pigliar
meco queste poesie?–Risposi che sarei altèro dell'onore.
Prese la penna, scrisse il suo nome, la strada e il numero
della sua casa e partì.</p>
<p>All'ora prefissami, andai da lui. Egli m'accolse colla cortesia
e gentilezza, ch'era propria d'un personaggio suo pari, fece
portare la colazione, e mi domandò com'era possibile ch'io
<pb n="252"/>
mi fossi avvilito a segno di scrivere de' drammi per quel teatro,
dove si rappresentavano generalmente cose tanto miserabili.
Gli domandai s'aveva letto o veduto rappresentare alcuni de'
miei drammi. Non mi sovviene se detto m'abbia no, o se siasi
sottratto dal rispondermi, con dire che, credendo anche i miei
simili a tutti gli altri, non aveva fatta attenzione alcuna alle
parole di quelli, contentandosi d'udire la musica. Gli narrai
allor brevemente la storia de' princìpi della carriera mia teatrale; gli dissi ch'io aveva composte varie opere tanto pel
teatro di Vienna che per quello di Londra; lo pregai di leggerne
alcune, non perché le credessi cose perfette, ché questo o non
si può fare per la natura della cosa che non ammette perfezione,
o non si poté fare da me per mancanza di tempo, di talento e
per altre circostanze particolari, ma perché sperava che qua e
là avrebbe trovata qualche scena non indegna del tutto d'essere
letta, o almeno bastante a fargli fare la pace co' poeti del teatro
di Londra, benché non fossero né tanti Zeni né tanti Metastasi.
Mi promise di farlo; ma, dopo un'oretta di tale conversazione,
cominciò a parlare della mia canzone, volle ch'io stesso gliela
leggessi, la lesse anch'egli novellamente, e mi disse cose di
quella da farmi per verità insuperbire. Cominciò da quel momento ad amarmi, a stimarmi, a proteggermi, e per tre anni
continui non fece che versare su me le grazie e i favori
d'un'amicizia e d'una generosità senza limiti. Vedremo tra poco
a qual segno giunse per me e per gli versi miei la bontà d'un
sì grande e rispettabile personaggio.</p>
<p>Ma non fermossi qui la mia prosperità e il favore della fortuna.
Verso il cominciamento della nuova stagione teatrale, quella
femina sciaurata, che, quanto piaceva col canto, altrettanto atterriva colla scelleratezza, e che fatto avea piangere un infinito
numero di brava gente per due o tre perfidi ch'avea fatto ridere,
prese la santa risoluzione di ritornar in Italia. Taylor, che accompagnarla volle fino a Parigi, vi si era fermato alcun tempo
per ragioni che non fa mestiero di dire; e, in loco di quella
donna, avevano impegnata al teatro la bravissima Billington e
la Grassini, che aveva seco condotto un maestro di cappella
<pb n="253"/>
di grandissima fama e di merito reale, Winter. Frattanto i creditori del teatro italiano, poco contenti della direzione di Taylor,
ottennero di porre il teatro stesso in mano d'altre persone; e
queste, che non avevano al fianco né i Federici né le Banti né
altri Achitofelli di simil razza, diedero un cordialissimo saluto
al signor Serafino e richiamarono me al posto mio. Non esitai
ad accettare l'offerta, che mi fu veramente fatta in una maniera
assai nobile; e non fu tanto per lo vantaggio pecuniario, di
cui io non aveva allora certo bisogno, quanto per mortificare
quel serafico pipistrello, a cui un poco la protezione di lord
Holland, un poco la ignoranza di Taylor e de' suoi ministri,
avean fatto credere di aver le penne dell'aquila. Mi dieder ordine immediatamente di scriver due opere serie per quelle due
virtuose, e fu allora ch'io composi <title>Il ratto di Proserpina</title> per
la prima e <title>Il trionfo dell'amor fraterno</title> per la seconda, che
furono a un tempo stesso il trionfo mio, perché fecer prendere
un'idea meno svantaggiosa de' poeti di teatro al signor Mathias,
a cui sopra tutto importavami di piacere.</p>
<p>Le cose frattanto del mio negozio progredivano con mirabile
prosperità. Bisogna però ch'io renda giustizia a un gran numero
di colti, dotti e onorati italiani, tra' quali mi si permetterà di
dar il primo loco a Leonardo Nardini e a Pananti, eccellenti
filologi, ottimi grammatici e buoni poeti, collocando subito dopo
loro Polidori, Boschini, Damiani e Zotti, per tacere di molti
altri, che, invece di calunniar o invidiare, <foreign lang="lat">more latronum</foreign>, lo
zelo e il disegno mio di diffondere e rialzare la lingua nostra,
con patria cordialità e non senza loro ed altrui vantaggio, ogni
mezzo posero in opera per favorirlo. Non contenti d'insegnar
agli altri con molto valore le bellezze, le grazie e la proprietà
dell'idioma italiano, composero delle belle ed utili opere, ne
pubblicarono molte de' nostri più celebri autori, e trasportarono
dall' Italia quanto v'uscìa di migliore in ogni genere della nostra
letteratura. Ma chi sopra tutti cooperò al fortunato successo del
mio disegno fu il sopralodato signor Mathias, che ripubblicò
colle stampe un considerabile numero de' nostri classici, che
vi fece delle dottissime prefazioni ed osservazioni, e che persuase
<pb n="254"/>
colla colta ed eloquente penna i suoi saggi compatriotti utilissima
cosa essere a' coltivatori delle umane lettere l'unir a' greci e
latini tesori le preziose gemme dell'Arno!</p>
<p>Tra un gran numero di prose e di poesie de' più chiari ingegni d'Italia, che l'ardente suo zelo per la gloria letteraria di
quel paese ripubblicò in leggiadrissima forma e co' nobili caratteri
bulmeriani, la sua infinita bontà per me non ebbe ribrezzo di
pubblicare quella stessa canzone, che fu l'origine fortunata della
nostra conoscenza, e di corredarla di bellissime note ed osservazioni, in verità tali, che indotto forse avrebbero me medesimo a
crederla cosa buona, se non sapessi per prova che quanto sogliono deturpare il bello ed il buono l'anime guidate dall'invidia,
altrettanto l'accrescono ed ingrandiscono quelle che si lascian
gabbare da una soverchia benevolenza. Io non posso però non
sentir il peso e il valore di tanta bontà; e per quanto il precetto
« <foreign lang="lat">nosce te ipsum</foreign>» m'impiccolisca agli occhi miei, altrettanto le
lodi d'una bocca sì venerabile mi fanno spessissimo inorgoglire.</p>
<p>Mentre tutto arrideva alle fatiche e alle viste mie, caddi
sgraziatamente in due falli, che dopo tutto apportarono la miseria,
e la desolazione nella mia famiglia e mi condussero alla più
fiera disperazione. Il primo fallo fu quello d'imbarazzarmi con
Domenico Corri, uomo di buon talento nella musica, ma leggero
visionario e qualche volta bugiardo. La necessità d'una stanza
capace di contenere tutti i miei volumi, che ascendevano allora
al numero di dodicimila, e più ancora l'ottima situazione della
casa dov'egli abitava, m'indussero a prendere in affitto parte
della sua bottega ch'era vastissima, e alfine tutta la casa. Egli
componeva della buona musica; il famoso Dussek era suo socio
e suo genero, e le sue bellissime suonate si vendevano nella
bottega di questo Corri con facile smercio ed a cari prezzi.
Ad onta di questo, tanto Corri che Dussek erano carichi di
debiti e pareva che né l'uno né l'altro avesse senno bastevole
da condur bene le cose. Sedotto da molte belle apparenze, e
molto più dalle parole e promesse loro, entrai con entrambi in
una spezie di società, mi caricai di tutti i loro debiti, cui pagai
puntualmente; ma in men di sei mesi mi trovai ingolfato in un
<pb n="255"/>
orribile abisso, da cui non mi fu possibile uscire senza lasciarvi
gran parte della pelle. Ho perduto in punto mille ghinee con
questi due sciaurati. Dussek <foreign lang="lat">insalutato hospite</foreign> andò a Parigi;
Corri nelle prigioni di Newgate, da cui uscì in poco tempo con
un atto di grazia; ed io rimasi con un fascio di cambiali, di cui
potrò servirmene per accendere il foco in mancanza di zolfanelli.</p>
<p>Molto maggiore però fu il secondo errore. Bisogna sapere
che quel Gallerini, che aveva trafficate per vari anni le cambiali
di Taylor, ritenute avea nelle mani tutte quelle che avea rinnuovate, senza cancellare né la data né il nome. Non apparendo perciò che fossero state pagate, si potean novellamente
porre in circolazione, e l'accettatore di quelle era obbligato di
ripagarle. Tale fu l'opinione di lord Kenyon in un processo
fatto contra Taylor, il quale provò ch'era frodato; ma il giudice disse che il ricevitore di quelle cambiali non dovea patire,
perché l'agente dell'impresario era un ladrone. Era sul punto
costui di venderne un numero considerabilissimo, quand'io,
informato del tradimento, corsi da Perry, editore del <foreign lang="eng">Morning
chronicle</foreign> ed allor amico e agente di Taylor, e l'informai della
cosa. Mi scongiurò di cercare qualche ripiego, ed io, per un
avanzo di pietà per quell'uomo ingannato e più ancora per amor
di giustizia, mi maneggiai con colui tanto bene, che gli cavai
dalle mani venticinquemila lire sterline di tale carta per regalo
fattogli di cinquanta ghinee, che il signor Perry poscia ebbe
l'onestà di ripagarmi. Questo solo servigio avrebbe dovuto bastare a farmi considerare per sempre il suo vero salvatore, e
per obbligarlo a darmi pel corso di tutta la vita delle pruove
d'affetto e di gratitudine. Ma quanto di più non ho io fatto per
lui, e quale fu poi la maniera con cui m'ha egli pagato? Dopo
esser stato alquanti mesi a Parigi, colla speranza che tra Perry
e Gould, ch'era divenuto suo socio, s'accomodassero gli affari,
prese il partito di tornar a Londra secretamente. Non essendo
più membro di parlamento, questa segretezza gli era necessarissima: ma non gli giovò. Gallerini, ch'avea già passate delle
sue cambiali nelle mani di Hill, avvocato il più perfido di
tutte le corti di Londra, seppe del suo arrivo, scoperse la sua
<pb n="256"/>
abitazione, e lo diede in mano agli sbirri. Io non sapeva nulla
né del suo ritorno né della sua carcerazione. Un cantante di
quel teatro udì tutto il fatto, venne da me e me ne fece il racconto, a cui aggiunse queste parole:–Ecco il momento di
confonder Taylor e di far conoscere chi è Da-Ponte. Bisogna
andare a liberarlo.–</p>
<p>Questi pochi detti furon un foco elettrico pel mio core. Mi
ricorse allo spirito in un istante lo stato in cui io era in Olanda,
il sogno di Cera, il pane, le aringhe, gli scacchi, le lagrime,
i versi ripetuti da me in quel momento felice in cui mi capitò
l'invito al poetato di quel teatro, e, a malgrado delle strida di
mia moglie, di tutta la famiglia e di molti amici, dimenticando
perdite, ingiurie e, ingiustizie, volai col medesimo cantante e
con un fratello mio alla casa dell'uffiziale dov'era chiuso, e
domandai di vederlo. Andò il cantante nella sua camera e portògli l'ambasciata. Quando udì il nome mio, rimase attonito
e appena voleva crederlo. Egli era stato condotto in quel loco
verso le dieci della mattina, ed erano già suonate le sette della
sera quand'io son andato da lui. Aveva scritto e rescritto a
tutti quelli che gli si vantavano amici, ma nessuno gli aveva
risposto. La durezza degli altri doveva per conseguenza più
dolce rendergli e più inaspettata la mia volontaria venuta. Entrai nella stanza, gli stesi la mano, ed egli mi stese la sua. Io
non so qual di noi avesse il core più chiuso, se io dal piacere
ch'avea nella speranza di liberarlo, o egli dalla sorpresa e dall'ammirazione di sì straordinaria e poco aspettata bontà. Dopo
aver taciuto, pochi momenti, fu il primo egli a parlare. Ecco
il nostro corto dialogo.</p>
<p>–Signor Da-Ponte, voi qui?</p>
<p>–Sì, mio caro signore, io qui, per soccorrervi, per liberarvi. </p>
<p>–È possibile?</p>
<p>–Se mi vedete qui, bisogna bene che sia possibile.</p>
<p>–E cosa <note place="foot" anchored="yes"><p>«Cosa», in loco di «che», non è di buon conio. L'ho trovata però nelle
lettere di Foscolo e ne'nobilissimi scritti del mio Pananti. Sarebbe error l'imitarli?</p></note>deggio dire?</p>
<p><pb n="257"/>
–Niente dire, ma fare.–Mi riprese la mano, me la strinse
con molto affetto, si pose a sedere e di nuovo tacque. Dopo
aver ripigliato fiato e coraggio, mi narrò che Hill era quello
che l'aveva fatto imprigionare per una nota <note place="foot" anchored="yes"><p>
«Nota» invece di «cambiale», è pure parola tecnica de'mercadanti, ma non
adottata da' cruscanti.</p></note>
di seicento lire
sterline e un'altra di trecento. Che si potea dar sicurtà per la
prima, perché stromento semplice; ma che la seconda era necessario pagarla subito o prima che uscisse, perché accompagnata da un certo atto legale, che gli inglesi chiamano « <foreign lang="eng">warrant
of attorney</foreign>». M'aggiunse che, se i suoi creditori scoprissero
ch'egli era in carcere, vi sarebbe la mattina una tal quantità
d'azioni contra lui, che la sua prigionia diverrebbe eterna. Non
indugiai un momento a pigliare il mio partito. Spedii Rovedini
e il fratello mio in traccia di Gould, ed io m'accontai frattanto
coll'uffiziale ch'aveva il mandato d'arresto, e lo disposi a ricever una nuova cambiale di Taylor, indossata da me per la
semplice, e, per l'altra, metà in contanti e l'altra metà a trenta
giorni, con un'obbligazione di Gould, il quale verso le dieci
capitò e, dopo qualche difficoltà, segnò l'obbligazione da me
offerta all'uffiziale. Gli regalai venti ghinee, e il signor impresario era prima delle undici della sera nell'Haymarket. Rimase
meco pochi momenti, e con queste parole lasciommi:–Signor Da-Ponte, quello che avete ora fatto per me non si può
pagare con detti. Ma il fatto vi proverà se so esser riconoscente.–Questa riconoscenza però ad altro non s'estese che a
sugger l'ultima goccia del mio sangue e alfine immergermi
nella più desolante miseria!</p>
<p>Come la seduttrice sirena era partita da Londra e Federici
era stato costretto a fuggire, io credea bene che questo mio
ultimo servigio non dovesse essere per alcun tempo dimenticato. Saputo dunque il loco di sua dimora, seguitai ad essergli
da quel momento più padre che amico. Io solo per più di sei
mesi gli somministrai quanto è necessario alla vita; io solo
<pb n="258"/>
m'esposi a ogni rischio, ad ogni cimento per accomodare le
sue faccende; io solo comperai moltissimi de' suoi debiti per
quattro, tre, due e fino uno scellino per lira; io solo ottenni
delle grosse somme da Gould per addormentar uffiziali, per
concigliargli avvocati, per ottener dilazioni; io quello fui, finalmente, che pagò la cambiale data all'uffiziale, onde liberarlo,
per sua propria confessione, dal pericolo di rimanere prigione
tutta la vita.</p>
<p>Ma come la pagai? Permetti, generosissimo amico, ch'io
paghi di parole e di sentimenti di gratitudine l'atto magnanimo,
di cui tu, e tu solo nel mondo, eri, a mio giudizio, capace. Io
aveva ricevuto notizia dal notaio pubblico che la cambiale di
Taylor a Hill non era stata pagata. La somma di quella montava a seicento lire sterline, ch'io allor non aveva al comando
mio; e, per non perder il mio credito, ch'era assai buono in
quel tempo, risolsi di vendere per incanto una parte de' libri
miei, procurando di farmi avanzare la somma necessaria da
un banditore all'incanto. Imballati già erano i libri, e Stuart
libraio dovea venire da me a tale oggetto verso le dodici della
mattina. Mi risovvenni frattanto ch'io aveva promesso al signor
Mathias d'andar a fare colazione da lui. Verso le nove v'andai.
Appena mi vide, s'accorse dalla mia faccia del mio turbamento
e ne chiese la causa. Cercai di schermirmene; ma egli tanto
insisté, ch'alfin gli dissi la storia intera. L'udì con pietà, mi
rimproverò della mia debolezza, fece portare la colazione e,
quella finita, m'invitò a leggere il Petrarca. Leggemmo la divina canzone che incomincia
<q rend="block" direct="unspecified">
<lg type="versi">
<l>Quell'antico mio dolce empio signore,</l>
</lg></q></p>
<p rend="noindent">che produceva degli effetti maravigliosi nell'anima di quell'insigne letterato. Quando arrivammo al verso
<q rend="block" direct="unspecified">
<lg type="versi">
<l>Tal merito ha chi ingrato serve:</l>
</lg></q></p>
<p rend="noindent">–Ecco–gridò in un tuono di voce flebile che parea venire
dal core,–ecco il caso del mio povero Da-Ponte!–Non
ricordossi più allor del Petrarca; ma, pieno solamente di sensi
<pb n="259"/>
di pietà e di benevolenza per me:–E che pensate di fare
adesso, mio povero amico?–L'informai della mia risoluzione,
ch'egli udir parve in atto di disapprovazione, e, dopo un
breve silenzio, riprese in mano il Petrarca, diede un'occhiata
al suo orologio e volle ch'io terminassi di leggere la canzone.
Riguardò allora l'orologio e mi congedò con queste parole:
–Andate a casa e fermatevi una mezz'ora.–Feci così. Stuart
non era ancor capitato, e, quando capitò, io non avea più bisogno di lui. Il mio secondo angelo tutelare, prima che la
mezz'ora fosse passata, mi mandò pel suo servo quanto occorrevami in quell'urgenza, con un biglietto del seguente tenore:
<q rend="block" direct="unspecified">
<p>Mio caro amico, eccovi l'occorrente per la cambiale di Taylor.
Voglia Dio che sia l'ultimo danaro ch'avete a pagare per un tal
uomo. Venite a vedermi domattina. Il vostro amico <abbr>T.</abbr> Mathias.</p></q></p>

<p>Tale generosità mi stordì; ma, come io sapeva troppo bene
lo stato precario in cui allor mi trovava e gl'immensi imbarazzi in cui involto io m'era per Taylor, così, prevedendo la
impossibilità o almeno la difficoltà somma di fargliene la restituzione, rimasi qualche tempo irresoluto e sospeso, prima
di accettar quel danaro. Una lieve speranza nulladimeno, che
in me sorgeva in grazia delle belle parole che Taylor mi disse
la sera della sua liberazione, sfortunatamente sedussemi e mi
fece risolvere d'accettarlo. Oh quante volte poscia n'ho maledetto e ne maledico il momento! Io ho ricevuto da te, generosissimo amico, uno di que' benefici che un animo bennato
sa di non poter mai ripagare; e a che servì? A impinguar la
borsa di due assassini, a render l'ingratitudine di Taylor più
vergognosa e a trarre dalle tue nobili mani una somma considerabile, che avresti adoperata in un miglior uso e che ad
altro non giovò che a ritardare per poco la mia ruina e a
far che affine divenisse più lamentevole, anzi pure senza riparo.</p>
<p>Passata quella burrasca, io seguitai ad attendere con maggior
cura che mai all'incremento del mio negozio. La stamperia di
Dulau e Nardini, che aveva per molti anni fiorito e dalla quale
diverse nobili edizioni uscite erano, stava sul punto di chiudersi
<pb n="260"/>
per un fallimento del primo socio. Nardini proposemi un'associazione in loco di Dulau, ed io accettai la sua offerta. <note place="foot" anchored="yes">
<p>Fui dunque socio del signor Leonardo Nardini e non di Dulau, come asserì
per equivoco lo scrittor dell'<title>Antologia</title> fiorentina: è bene che ciò si sappia.</p></note>
Pubblicammo diverse opere, tra le quali, a mie proprie spese, gli
<title>Animali parlanti</title> di Casti, poema che trovò molti partigiani
anche nella capitale dell' Inghilterra.</p>
<p>Mentre si stava stampando, l'abate Michele Colombo, letterato
di vaglia, gran filologo, colto poeta e particolarissimo amico
mio, capitò a Londra, in carattere di aio e custode di due
nobili giovanetti italiani. Vennero questi varie volte nella mia
bottega. Accadde che un giorno, mentr'essi v'erano, mi si
portò un foglio di quel poema per correggerlo; e questi giovinetti, vedendolo, mi chiesero l'opinion mia. Dopo aver soddisfatto alla lor domanda:–Mi pare–soggiunsi–che questo
poema sarebbe più ricercato se la metafora fosse più intesa;
il che si potrebbe fare assai facilmente, a giudizio mio. Si dovrebbe altresì–dissi seguitando–cangiar od almeno ommettere
alcuni versi, ora troppo sconci, ora troppo liberi, per rendere
la lettura di quello più generale.–Parvero approvare quel ch'io
diceva; ma, quando poi trovarono Casti a Parigi, dissero tali
cose a quel buon vecchio, che non poté trattenersi dallo scrivermi una severissima lettera, che si leggerà, a quel che parmi,
con molto interesse.
<q rend="block" direct="unspecified">
<text><body>
<opener><dateline>Parigi, lì 29 novembre 1802</dateline></opener>

<p>Amico caro, è più d'un mese che ricevei a nome vostro da
un tal Maniàco, se non erro, tre volumi elegantemente impressi,
contenenti una raccolta di poesie de' migliori nostri autori. Ho
differito di ringraziarvene, perché il Maniàco mi fece sperare che
fra qualche giorno avrei ricevuto una vostra lettera. Quella non
è comparsa ancora. Non credo di dover più lungamente differire
a farvene i miei ringraziamenti. L'edizione è nitida e bella, e fa
piacere a vederla e a leggerla. Io non ignorava il vostro buon
gusto; ma, vedendone le prove, me ne congratulo con voi.</p>
<p><pb n="261"/>
So da gran tempo che avete impreso a far l'edizione de' miei
<title>Animali parlanti</title>, e son sicuro che la farete egualmente bella. Mi
han detto che pensate di farvi alcuni cangiamenti, sostituendo altre
espressioni a quelle che credete non poter costì riuscire troppo
gradite, quasi contrarie alla modestia del linguaggio inglese. In
verità si approva e si loda la ritenuta delicatezza di cotesto linguaggio; ma, quando si scrive in altro linguaggio, se un autore
si conforma talvolta a certe frasi usate dai suoi classici, non mi
pare che uno straniero debba scandalizzarsene. E in fatti è stato
più volte stampato costì l'Ariosto, e, nonostante che non abbia
scrupolo di dire apertamente «p.......», lo che non ho io mai fatto
ne' miei <title>Animali parlanti</title>, non solo si è stampato, ma ha avuto costì un grande spaccio. Lo stesso dite del Dante che nomina «c...»
in una maniera molto meno decente della mia; perché finalmente
io non nomino «c...» che in certe espressioni proverbiali e che
escludono qualunque indecenza, e d'Ariosti e di Danti e d'altri
molto meno contegnosi autori è piena l'Inghilterra. Che se si volesse dai lettori inglesi stare rigorosamente a questa ritrosia, non
dovrebbero leggere autori greci e latini, perché nelle loro lingue le
cose si nominano coi vocaboli loro. Che se riguardar si voglia la
maggior facilità dello spaccio, voi sapete in quanto maggior pregio
si abbia l'originale genuina lezione d'un'opera, in preferenza delle
altre con alterazioni e correzioni, per quanto migliori esse esser
possano dell'originale. Se, ciò non ostante, si fosse creduto indispensabile di cangiare delle espressioni che tutti i classici usano,
e perché, non scrivermelo francamente? Io non avrei avuta difficoltà alcuna di cangiar quelle parole che voi m'aveste indicate,
acciò l'opera non possa esser tacciata d'un impasto di più mani.
E, se sopra tutto crediate potervi recar profitto, io, che vi ho amato
sempre, vi servirò volentieri. Pur anche gran tempo un romor
sordo è pervenuto agli orecchi miei, che voi pensiate di pubblicare
le interpretazioni e allusioni personali, che voi, o chiunque sia,
s'imagini di trovarvi. Tanto è lontano che io v'abbia creduto capace d'una sì infame idea, che non ho voluto mai scrivervene neppure una parola, persuaso di poter vivere tranquillo sul conto
vostro a questo riguardo. Come è possibile che io possa indurmi
a credere tal cosa, io che sempre ho avuta della considerazione
per voi, che vi ho sempre voluto bene, che ho procurato di giovarvi se ho potuto, che v'ho tenuto sempre per mio amico, e che
so che lo siete, e in conseguenza incapacissimo di farmi un
<pb n="262"/>
tradimento tale, pubblicando cose che mai assolutamente, sull'onor
mio e sulla mia più sacrosanta parola, non ho mai pensato, e che
potrebbero farmi passare considerabilissimi guai per parte di quelli
che si crederebbero attaccati e che non disprezzano e non dimenticano mai tai cose, e forse porre anche la vita in pericolo? Tanto,
ripeto, è lungi ch'io ve n'abbia creduto capace, che mi sono ostinato a sostenere, con qualcheduno che mi faceva tali discorsi, che
la cosa era assolutamente falsa. Né io mai ve ne avrei scritto, se,
dovendovi scrivere, ciò non me ne avesse dato occasione, acciò,
occorrendo, possiate voi stesso difendervi da simili calunnie, se
mai vi si facessero, e che procurerebbero di darvi maliziosamente
un carattere infame ed esecrabile. Mio caro Da-Ponte, son sicuro
che voi stesso non ne sarete esacerbato meno di me.</p>
<p>E in verità le satiriche allusioni personali indicano un carattere vile, calunnioso, maligno, che io non credo d'avere. Oltre di
che, un autore, che a torto o a dritto adotta la speranza che le
opere sue possano passare alla posterità, tosto che si rivolga ad
allusioni personali, pare che rinunzi a questa dolce lusinga, perché
le personalità non hanno che un interesse passeggiero e temporaneo, come temporanei e passeggieri sono gli oggetti che esse
riguardano; poiché, dopo più o meno di tempo, che sparite sieno
dalla superficie della terra le persone prese di mira, giusta la maggiore o minore importanza loro, nessuno più s'interessa di quelle,
nessuno più vi pensa, e non resta all'autore che il carattere di maldicente; la qual maldicenza può inoltre divertir qualcheduno nel
presente, ma mai essere approvata, sopratutto dall'onesta gente.
Quindi è che ho posto ogni studio, nei miei <title>Animali parlanti</title>, di
non dare occasione o motivo a chichesia di fare sì maligne interpretazioni, e, per tôrre a qualche mio nemico perfin il modo di
calunniare, come chiaro apparisce a chiunque vorrà darsi la minima pena di esaminare qualunque animale attore nel mio poema,
io ho avuta in mira unicamente la cosa e non le persone, i vizi
e i difetti dei governi e non dei governanti. Certamente vi sono
e vi saran sempre nel mondo alcuni caratteri più marcati degli
altri, perché più esposti all'occhio critico del pubblico, come i
corpi, che s'elevano sopra una superficie piana, sono i primi a
saltar sugli occhi, conforme ho detto nella mia prefazione; e a
questi, anche dopo molti e molti secoli, si potranno fare delle applicazioni da quelli che avran voglia di farle: ma non bisogna
attribuirle all'autore, che se ne protesta affatto ignaro. Rilevare i
<pb n="263"/>
difetti grandi e interessanti è impresa degna d'un autore probo e
d'onore, e vi metta pure tutta la franchezza e il coraggio, che inspira la verità e la difesa d'una buona causa; ma le personalità
sono indegne non solo d'un autore, ma d'un uomo onesto. Questi
sono i miei indelebili sentimenti.</p>
<p>Che se in altri tempi ho mai fatta, sempre per altro con precauzione, qualcuna di tali allusioni, non è stato mai per produrla
in pubblico, ma per tenerla occulta e leggerla al più in privato
crocchio a qualche amico. Cosa anche questa per altro pericolosissima, perché la mala fede e l'imprudenza degli amici stessi
può far sì, come pur troppo accade, che senza intesa dell'autore
tali cose sien pubblicate da stampatori, che hanno più a cuore qualunque vile benché minimo guadagno che qualsisia doveroso riguardo.</p>
<p>Io ho voluto darvi questa lunga seccatura, perché non solamente non ho la minima diffidenza in voi, ma tutta la fiducia
che per la verità vogliate essere all'occasione il mio avvocato; e
perciò vi ho accennate alcune ragioni, come armi di cui possiate
voi stesso servirvi contro i miei calunniatori, per togliere a me
la disgustosa briga di purgarmi da tali imposture, nel caso si
pubblicassero, non solo con pubblici manifesti, ma anche con
impiegare tutti i mezzi possibili e più efficaci, e per le vie offiziali e ministeriali presso i respettivi governi, tanto da per me
stesso che coll'appoggio di potenti amici. Lo che quanto disgustosa e increscevol cosa sarebbe per me alla mia età, lo lascio
considerare a voi, che conoscete il mio carattere, che non ama
di far torto e pregiudizio a veruno, anche mio calunniatore, come
non mancherebbe di farlo un mio sì giusto reclamo; poiché voi
sapete meglio di me che in Inghilterra esiste senza dubbio constituzionalmente la libertà, ma non autorizza la calunnia e la menzogna, né permette a chichesia d'attribuire agli autori criminose
e infamanti intenzioni, che non hanno mai avuto, <abbr>ecc.</abbr></p></body></text></q></p>

<p>Ecco la risposta ch'a questa lettera diedi:
<q rend="block" direct="unspecified">
<text><body>
<p>Riveritissimo signor abate, la lunga ed aspra guerra da me
sofferta in Vienna l'ho quasi affatto dimenticata, ora che sono a
Londra, siccome un uomo, che, ricuperata la salute, dimentica le
pene d'una malattia già curata; ma delle grazie, ch'Ella m'ha
fatte, non solamente non me ne sono dimenticato, ma me ne
ricordo, com'è dovere, e le ne sono gratissimo. Fu solo per questo
<pb n="264"/>
che intrapresi di ripubblicare <title>Gli animali parlanti</title>, poema superbo,
col quale ho sperato diffondere più e più la gloria letteraria e
la fama poetica del signor abate Casti, e convincer a un tempo
stesso tutti quelli, che sanno pochissimo dell'Italia, che il vero
genio della bella poesia non morì e non morrà mai nel paese
nostro, e che, fin a tanto che Dio</p>
<lg type="versi">
<l>o la natura, se non tocca a lui,</l>
</lg>
<p rend="noindent">non crea un altro cielo ed un altro sole per quella prima «gemma
dell'universo», ché tale chiamar mi piace l' Italia, vi fioriranno i
più maravigliosi poeti. Come potrebbe or credere, o veneratissimo
signor mio, che per una vil brama di vendetta o per un imprudente capriccio io potessi o volessi intorbidare la pace de' suoi
vecchi giorni, o esporla a delle mortificazioni assai serie e forse
fatali? No, no, non mi creda, caro signore, capace per alcun
modo di tal viltà! Io ho rispettato e rispetto troppo i suoi rari
talenti, mi son pregiato e mi pregio d'aver meritato, qualche
volta, la sua stima ed il suo favore; e, se mi sono lagnato colla
penna quando mi dolse, questa è la sorte dell'umana fragilità:
ma odio non mai, e molto meno vendetta.  </p>
<p>Viva dunque tranquillo sul conto mio, e le piaccia credere
che il signor conte Maniàco o ha male intese le mie parole o
male interpretate le mie intenzioni. Le manderei una copia dell'edizioncella fatta da me degli <title>Animali parlanti</title>; ma non riuscì
né tanto bella né tanto corretta quanto avrei desiderato. Se mai
però le càpita alle mani, ed Ella la legge, vedrà bene che vi ho
fatti de' cambiamenti, ma vedrà ancora che questi cambiamenti
erano tanto pochi e di sì piccola importanza, che non ho creduto
valere il prezzo dell'opera il darne la briga a lei.–E perché fargli?
–mi dirà Ella. Perché, fra tanti maestri di lingua italiana che abbiamo in Londra, non uno avrebbe osato leggere quel poema
senza que' cambiamenti, co' giovanetti e colle damigelle a cui
insegnano l'italiano; ed è appunto per quelli e per queste ch'io
intrapresi di fare questa edizione, sapendo che per gli altri amatori della poesia v'erano l'edizioni genuine di Parigi e d'Italia.
M'incoraggiò ancora non poco a far queste piccole alterazioni
un'edizione purgata dell'<title>Orlando furioso</title>, che si fece alcun tempo
fa nella mia stamperia dal signor Nardini; edizione, ch'ebbe un
grandissimo spaccio e che fece leggere quel divino poema da una
infinità di persone che non avean ardito leggerlo prima. E, s'io
<pb n="265"/>
mai dovessi stampare la <title>Divina commedia</title> di Dante, o la <title>Gerusalemme</title> del Tasso per l'uso medesimo, credo che oserei, con
tutto il rispetto dovuto a que' grandi uomini, cangiar tre o quattro
versi del primo e dieci o dodici del secondo: perché né Dante
né Torquato diverrebbero men famosi per questi, né i versi miei,
per cattivi che fossero, scemerebber la luce di tutti gli altri; ma
i maestri di lingua ed i lor allievi non si troverebbero imbarazzati
e confusi al suono d'una «trombetta» assai sporca de' demòni di
Dante o alle troppo vive pitture delle bellezze d'Armida. Quanto
alla ristampa delle sue leggiadrissime ed impareggiabili novelle,
non credo, a dirle il vero, che sia intrapresa buona per me. La
ringrazio nulladimeno della offerta ch'Ella mi fa, e della sua buona
intenzione. E il famoso «mercadante di corna» <note place="foot" anchored="yes">
<p>Quand'io partii da Vienna, Leopoldo prese Bertati a poeta nel suo teatro.
Un anno dopo capitò Casti, e quel povero ciabattino drammatico fu congedato. Ma
Casti, che non amava molto la fatica, domandò ed ottenne a coadiutore il signor
Gamerra, poeta assai noto per la sua <title>Corneide</title>, poema in sette o otto volumi assai
grossi, dove parla di tutte le corna che apparirono in terra ed in cielo, dalla nascita di Vulcano a quella del suo signor nonno. Questo ingratissimo cornificio non
fu un anno in Vienna, che si mise a cozzare col suo benefattore; l'accusò di giacobinismo; e il povero Casti ebbe improvvisamente una visita simile a quella ch'ebb'io
a Moedling. Gli presero tutte le carte e gli commisero di partir immediatamente
di Vienna. Casti a Vienna ci perdé molto in simile esiglio; ma il mondo letterario
guadagnò il bel poema degli <title>Animali parlanti</title>. Ora ch'ei più non è, è lecito dirlo.</p></note>
che fa a Vienna?
Ha Ella novella di lui? Vuol farmi la grazia di parlarmene la
prima volta ch'Ella mi scrive? Son desiderosissimo d'udire da lei
se vero è che quel cornutissimo animale sia stato la causa primaria per cui Ella dovette partire da Vienna. Ho l'onore di essere
suo devotissimo servo ed amico</p>
<closer><signed>Lorenzo Da-Ponte.</signed>»</closer></body></text></q></p>

<p>Non ebbi fatalmente il piacere di ricever una sua risposta a
questa mia lettera; ma, pochi dì dopo, un amico scrissemi da
Parigi che quel vecchio straordinario era morto d'indigestione,
nella casa, credo, di Giuseppe Bonaparte, che favoriva e proteggeva mirabilmente quel raro genio poetico. Egli aveva passati gli ottanta, quando terminò di scrivere quel poema. Fece
molto strepito, quando vide la luce. Sotto il velo della favola,
contiene delle pitture vivissime de' primi personaggi d'Europa,
<pb n="266"/>
e la storia critica, per così dire, degli eventi più importanti
della Rivoluzione. Colla morte di quelli e colla fine di quella
rivoluzione, l'interesse di quel poema parve scemare, e non si
legge così universalmente come solevasi; ma chi conosce la
vera poesia, lo legge e lo leggerà sempre con maraviglia e vi
troverà de' tratti pieni di brio, di vivacità, di robustezza e di
grazia, degnissimi d'un Monti, d'un Foscolo e di qualunque
altro poeta che abbia mai prodotto l'Italia. <note place="foot" anchored="yes">
<p>Legga il canto diciassettesimo di questo poema chi vuol conoscere il foco d'un
poeta italiano d'ottanta e più anni!</p></note></p>
<p>Fu verso la fine dell'anno <num>1803</num> che accaddero queste cose,
e fu allora che la mia biblioteca era giunta all'apice della prosperità. Io contava allora nel mio magazzino quindicimila volumi
di scelti libri, tanto antichi che moderni, tra' quali un numero
considerabile di libri rari, di classici di prima edizione, d'aldini e d'elzeviriani. Londra non vide e, ardisco dire, non vedrà
più una tal collezione nella bottega d'un sol libraio. Ma appena
le passate mie piaghe erano rimarginate ed io cominciava a
prender fiato ed a far rinascere le speranze di una dolce e tranquilla vita, tante disavventure s'accumularono sul mio capo,
che, dopo una lunga battaglia tra la fortuna e la mia costanza,
fui costretto a cedere ed a lasciar l'Inghilterra. Si vedrà, spero,
da tutti, che non per leggerezza di mente, non per cattiveria
di princìpi o di pratiche, non finalmente per mancanza di coraggio o di costanza ho perduto Londra, ma ben per una serie
di combinazioni e di fatti, a cui né umana forza potea resistere,
né consiglio porr'argine. Fu nulladimeno volontà imperscrutabile di Chi anche da' mali sa trarre i beni, che per queste
combinazioni e per questi fatti io mi trovassi quasi sforzato a
venire in America, felicissima parte del mondo, dove procurerò
condurre il mio lettore per le medesime vie per cui me condusse la provvidenza.</p>
<p>Il primo colpo portatomi dalla sua da me combattuta mano
fu una farragine di nuove cambiali di Taylor, guarentite tutte
<pb n="267"/>
da me, che i creditori maligni vendettero o posero in mano
ai più iniqui, artefiziosi e crudeli avvocati di Londra. È difficile dipingere o dare di ciò una scarsissima idea agli americani,
le cui santissime leggi impediscono intieramente servirsi di tali
pratiche, inventate dalla umana perfidia a distruzione de' miseri.
Tra le altre infernali invenzioni di simil razza una vo' dirne,
ch'a mio credere non è nota in America, e della quale principalmente m'è toccato, negli ultimi tempi in cui era a Londra,
divenir vittima. Quando una cambiale è dovuta, e dall'accet-
tatore di quella non è pagata, tutti quelli che l'«indossarono»,
dopo una breve notizia che lor s'invia, sono per legge soggetti
alla carcerazione, e la spesa, che non è lieve e ch'entra per
la maggior parte nella tasca dell'avvocato persecutore, cade
alla fine sull'accettante o su quello che è più abile a pagare.
Trovai perciò molto spesso, sulle cambiali di Taylor o d'altri,
tre, quattro e fin otto e dieci nomi d'«indossatori», che non va-
levano un soldo, ma che a solo oggetto di triplicare e quadruplicare la spesa della legge (che dal governo permettesi, perché
n'ha anch'esso una parte) s'eran fatti, per questa frode, segnare
dall'avvocato. Per una cambiale di trenta lire, non pagata per
due soli giorni dalle parti, al mio caro fratello Paolo toccò
pagarne più di trenta di spesa! E, avendo egli avuto ricorso
alla legge, credendola una sopraffazione, gli toccò poi pagarne
più di cento; il che costò a quell'ottimo giovine, dopo un anno
di afflizione, la vita. Vive presentemente in una città dello Stato
di Pensilvania l'infame avvocato che mi rapì sul primo fiore
degli anni un fratello virtuoso ed adorabile.</p>
<p>Io fui dunque tormentato novellamente dai creditori di Taylor, che, per dire la verità, avrebbe ben voluto, ma gli era
affatto impossibile, darmi soccorso. Ebbi perciò ricorso al primo
mio progetto, vergognandomi di farne il minimo cenno al mio
protettore e benefattore Mathias. Deposi più di duemila volumi
di scelte opere nelle mani del già menzionato Stuart, che mi
avanzò il danaro che m'occorreva, non a pagar il debito, ma
le spese degli avvocati, degli sbirri e degli usurai, e, pochi dì
dopo, li vendette all'incanto per meno della metà di quello che
<pb n="268"/>
mi costavano e per men della quarta parte di quello che valevano. Il danaro, ch'ei trasse da questa vendita, non bastò a
ripagare tutto quello ch'aveva avanzato per me: ne prese allora
altri mille volumi, ch'ebbero la medesima sorte de' primi, che
levarono il fiore di quel negozio e che non fecero altro bene
che quello di ritardare per qualche tempo la mia intera caduta.</p>
<p>Mentre io andavo vacillando per l'orribile percossa di questo
colpo, un altro ne sopraggiunse, che crederei delitto tacere.
Il signor Nardini, socio, amico e compare mio, era entrato in
un'operazione mercantile con un certo Cuthbert, da cui speravano e l'uno e l'altro degli immensi vantaggi. Aveano per
tale effetto un agente in Roma, sulla cui onestà e intelligenza
fondavano la loro fede. Non so qual ragione ebbero di chiamar
in dubbio la fedeltà del sudetto agente: so che in un tratto
cangiaron linguaggio, e Cuthbert, assai più scaltro di Nardini,
dopo molti imbrogli, liti e minacce, propose di vendergli la
sua parte, ed ei la propose a me, per quel ch'io credo, innocentemente e con buona intenzione: ma io, che forse con troppa
facilità mi lasciai persuadere, in brevissimo tempo mi ritrovai
in un tale imbarazzo, che non mi fu possibile uscirne senza
perdite immense, che dopo la mia partenza da Londra furon
seguite da quelle del fratel mio, cui le belle parole di quel furbo
negoziante mostrarono facilmente lucciole per lanterne. E fúr
tali e tante le perdite di quel caro ed onesto giovine, che dopo
tutto morì, due anni soli dopo la mia partenza da Londra! Con
tutti questi rovesci, il mio credito in piazza era ancor buono,
le mie cambiali correvano e si scontavano facilmente ne' banchi
di Londra; e, come tutti gli imbrogli miei veniano da' creditori
di Taylor così io era a un tempo medesimo e biasimato e
compatito. Come però il numero de' miei libri era sommamente
diminuito, così risolsi di prendere un'altra casa a pigione, che
mi costasse assai meno, e di vedere se a poco a poco non
m'era possibile di porre in nuovo sesto gli affari. Ma, appena
io cominciava a pigliar fiato, le maladette sanguisughe forensi
co' lor subalterni e ministri mi saltavano addosso e ricader mi
faceano nella desolazione.</p>
<p><pb n="269"/>
Fu in queste circostanze che la mia sposa, ricevuto avendo
un invito dalla sua madre, che vivea fin d'allora in America,
ottenne il mio consenso d'andarvi, e, per il solo desiderio di
farla felice, io le permisi di pigliar seco i suoi quattro figli, uno
de' quali non aveva allor più d'un anno. È vero che naturale
tendenza alla pace e il bene che avea udito dire di quel paese
m'avea fatto passar per la mente la possibilità d'andare un giorno
a raggiungerla; ma questo non era che un lampo passeggiero,
e lo stato mio, il mio impiego a Londra, i miei libri, le mie
connessioni mi facevano parer poscia impossibile la nostra unione
in America, e, quando io ne parlai come di cosa lontana al mio
fedel consigliere ed amico Tommaso Mathias:–Che farai, Lorenzo, in America?–fu la sua risposta. Vedrai a suo tempo,
anima generosa, quel che vi ho fatto e quello che sedici lustri
sul dosso non m'impediscon di fare.</p>
<p>Si fissò il giorno della sua partenza, e positivamente il <num>20</num> di
settembre dell'anno <num>1804</num> partì co' suoi quattro figli da Londra.
Andai ad accompagnarla fino a Gravesand, dove s'imbarcò
sopra un vascello che doveva partire per Filadelfia coll'ottimo
capitano Collet. Da Londra a Gravesand il nostro viaggio non
fu che lagrime; ma nel momento in cui lasciai quel vascello
a cui l'avea accompagnata, nel momento in cui le diedi l'ultimo
abbracciamento e l'ultimo addio, e un'occhiata a lei, un'altra
a que' quattro figli, mi parve di sentir al core una mano di
gelo che me lo strappasse dal seno, e il mio pentimento, il
mio dolore fu tale che per più di mezz'ora rimasi in dubbio
se dovea ricondur la famiglia a Londra o andar in America
anch'io e lasciar il resto alla provvidenza. L'anima mia era
in questo stato, quando tra le cose ch'io doveva lasciare mi
ricordai di Taylor e del cantante Rovedini. Costui aveva avuto
alcun tempo prima ricorso a me in materia pecuniaria, ed io
aveva condisceso d'assisterlo, scontando un certo numero delle
sue cambiali, colla promessa di rinnuovarle alla scadenza due
o tre volte, per dargli il tempo opportuno a pagarle. Dissi
dunque a me stesso:–Che farà Taylor senza me, che farà
Rovedini?–Questo riflesso bastò a farmi tornar a Londra e a
<pb n="270"/>
staccarmi da cinque oggetti, che portavano con sé quasi tutto
il mio cuore. Direi «tutto»; ma v'era meco il mio Paolo, che
mesceva alle mie le sue lagrime, che procurava di consolarmi,
che poi ritornava a piangere, e che al fin di tutto avea al pari
di me bisogno anch'egli di consolazione. Il vascello partì, ed
è impossibile dire che cosa fu il movimento suo primo a un
padre, a un marito amoroso, che avea pronunziata egli stesso
la sua durissima sentenza nella permissione del loro allontanamento e d'un viaggio sì lungo.</p>
<p>Tornai a Londra, come può credersi, sconsolato e infelice.
Io aveva permesso alla moglie mia di rimanere un anno in
America; ma, appena mi trovai senza lei e senza i cari miei
figli, la casa dove abitava, la città in cui viveva, in verità tutto
quello che circondavami mi divenne sì odioso ed insopportabile,
che fui varie volte al procinto di lasciar andar tutto e di volare
in America. Il fratello mio ed il signor Mathias, ch'io amava
quanto me stesso, e il cui affetto per me e per gli miei meritava tutto, furono i due soli oggetti che m'impedirono di far
questa risoluzione e che mi tennero inchiodato per altri sei mesi
in una specie d'inferno. Non ispero di poter dare che una leggera idea di quel che mi è convenuto soffrire in que' pochi
mesi; ma quel che dirò son certo che basterà per chi ha un
core. Le mie perdite, le mie persecuzioni, le mie calamità
furono tante e sì grandi ad un tempo stesso, che non so in
verità da qual cominciarne la narrazione.</p>
<p>Era giorno festivo quello in cui partì la famiglia mia; tornai
a Londra verso le due pomeridiane, e il rimanente di quella
giornata mi fu lasciata del tutto libera alle lagrime ed al dolore.
Non fu così il dì seguente. Poco dopo il levar del sole e prima
ancor ch'io mi fossi rizzato, udii picchiar la porta della mia
casa. Corro alla finestra e vedo un uomo che mi par di conoscere. Mi vesto in fretta e vado ad aprire la porta, dove
trovo il servo d'un avvocato (<foreign lang="eng">batchellor</foreign>), che mi presenta la
notizia di tre cambiali indossate da me e non onorate lo scorso
sabbato dagli accettatori. Una di queste era di Rovedini, di
quell'uomo appunto per ch'io il giorno prima rimasi a Londra,
<pb n="271"/>
e l'altre di Taylor. La somma montava in tutto a quattrocento
lire. Corsi da Rovedini per una cambiale nova; ma egli due
giorni prima s'era nascosto per timore della prigione e nessuno sapea o volea dirmi dov'egli fosse. Quanto a Taylor pochissima speranza rimanevami di ripieghi. Andai dunque dall'avvocato, che tra i più rigidi e crudeli era rigidissimo e
crudelissimo, e a forza di promesse e di preghiere ottenni
una dilazione di quattro giorni (acconsentendo per altro ch'ei
facesse tutte le spese possibili contra gli accettatori); e, mettendo in vendita altri mille volumi, ebbi abbastanza da pagar
quelle somme, con quindici lire sterline di spesa in quattro
giorni!</p>
<p>Appena salvatomi da tal fulmine, me ne cadde un altro non
men tremendo sul capo. Aveva venduto a certo Gameau e
compagno, librai francesi in quella città, una grossa partita di
libri da portar in America per esperimento, e per cui data
avevanmi una cambiale a due mesi: non mancavano che pochi
dì alla scadenza, quando il signor Gameau, che prese a NewYorck il nome di Devillaret, partì per l'America, ed io, che
l'aveva negoziata, ho quindi dovuto sacrificare degli altri libri
per ritirarla. Poche settimane dopo, anche il libraio Dulau seguitò l'esempio del suo campatriotto, e, sebben qualche mese
dopo m'abbia quasi intieramente pagato, nulladimeno il suo
fallimento costommi e spese e travagli immensi, de' quali e
delle quali né fui né chiesi d'esser compensato da lui.</p>
<p>Dopo tutto questo, potrà credersi per alcuno che rimanessero
altre pillole da inghiottirsi? Sì signori: ne rimanevano molte e
non indorate. L'infame Federici trovò il mezzo di cacciarmele
nella strozza fin dell'Italia, di dove scrisse diverse lettere a
Taylor e a tutti gli amici suoi; e, fattosi credere nell'estrema
miseria, ottenne che obbligassero me a pagargli cinque ghinee
al mese, che dedur si dovevano dal mio salario, in compenso
de' libretti che non potea più scroccarmi! Scrissi allora una tal
lettera a Taylor, che, non so se per timore o per un sentimento
di giustizia, si risolse di vedermi. Fissò l'ora ed il loco, ed
andai da lui. Comrie, quell'avvocato medesimo di cui poco
<pb n="272"/>
prima parlai, era in sua compagnia. <note place="foot" anchored="yes">
<p>Questo signor Comrie aveva tutta l'apparenza del galantuomo. Io mi fidai
ciecamente di lui e fui, come al solito, anche da lui barbaramente ingannato. In ventiquattro anni non mi venne fatto d'udir novella di lui. Vorrei sapere s'è vivo o
morto, e chiedo la grazia di tanto a qualche anima giusta.</p></note>
Dopo essersi scusato alla
meglio per la soprafazione che mi si faceva per favorir Federici,
mi domandò s'io aveva meco i miei conti. Mi parve cosa assai
strana ch'avesse preso quell'avvocato per esaminarli. In fondo
però n'ebbi un piacer sommo, perché quell'avvocato trovò tutto
giustissimo. Taylor fece delle osservazioni su diverse domande
fatte da me e sulle pretese segnate per compenso di danni, ed
io cancellai sul fatto tali pretese; ma al fin de' conti si trovò
ch'egli doveami seicento lire sterline, anche calcolando le cose
a suo modo. Ed allora soggiunse:–Seicento ne devo, e cinquecento ne dono al signor Da-Ponte, come un picciol compenso
de' danni da lui sofferti e de' servigi a me resi; e per questa
summa gli assegno la loggia N..., ch'è in mano del signor
Comrie, e ch'egli avrà cura di vendere e di pagare il signor
Da-Ponte.–Sebbene questa non valesse la terza parte delle
perdite che indirettamente io avevo fatte per lui, avrebbe bastato
nulladimeno a darmi un conforto e forse, col tempo, a ripormi
nel mio pristino stato. Ma dove andò a finire sì bella pompa?
Fra un'altra gran quantità di cambiali di Taylor, di Corri e di
Rovedini, che quotidianamente scadevano e venìano a me solo
per pagamento, e diversi altri piccioli fallimenti di librai ed altri,
che insieme faceano una grossa summa, io mi trovai in breve
tempo in tale imbarazzo, che, non vedendo più la strada
d'uscirne, risolsi di chiamar tutti i creditori, di far lor vedere
il mio vero stato, di porre il tutto nelle mani di due onesti personaggi, i quali a conti chiari avrebbero avuto abbastanza da
pagar tutti fin all'ultimo soldo. Si fissò un giorno pel loro incontro, ed io frattanto ebbi cura di veder Taylor per udire la
sua opinione. Udito il progetto mio, trovollo ridicolo.–In tanti
anni–diss'egli–che siete a Londra, non conoscete quelli con
cui, più che con tutti gli altri, avete bazzicato.–Difatti tutti
<pb n="273"/>
i creditori miei, o, per meglio dire, di Taylor, Corri e Rovedini,
erano o avvocati o usurai.–Potete–disse seguitando–fare
una pruova; e, se non giova, come non gioverà, andate in America, restate finché s'accomodano le mie faccende (e sapete che,
quando le logge vendute per un certo tempo tornano a me, si
devono accomodare), e allor tornerete a Londra senza timori.
Vi prometto frattanto di mandarvi, finché vi rimarrete, tutto il
vostro salario come poeta, e voi potrete mandarmi qualche opera
pel mio teatro.–</p>
<p>Queste parole mi piacquero: nulladimeno volli pruovare s'era
possibile di far intendere ragione a que' duri animi. Il giorno
primo di marzo dell'anno <num>1805</num>, verso le sei della sera, si unirono tutti insieme. Il mio avvocato presentò loro i miei conti,
s'offerse di riscuotere quello che a me era dovuto e di pagare
quello che agli altri io dovea. Ascoltarono con pazienza, bevvero dodici bottiglie di vino, che, per farmi una grazia, mi permisero di pagare, e, dopo molti «vedremo», «calcoleremo»,
«parleremo» e simili ciance insignificanti, mi diedero la buona
notte, e verso le nove partirono. Cominciai a sospettare che
vero fosse quello che Taylor detto m'aveva, andai a casa, mi
misi a letto e dopo qualche ora m'addormentai. Sul più bello
del sonno una picchiata di porta mi sveglia: vo a veder chi
picchiava, ed odo una voce a me nota, che diceami:–Aprite,
signor Da-Ponte.–Conosco ch'era un uffiziale di corte, ma,
come era il solo fra tanti ch'io sapeva esser onesto, sincero e
capace di carità e di amicizia, andai sul fatto ad aprirgli, e fu
allor che colle lagrime agli occhi mi disse che la mattina prima
delle dieci egli avrebbe undici <foreign lang="eng">writs</foreign>&gt; <note place="foot" anchored="yes">
<p>Mandati d'arresto.</p></note>
<foreign lang="lat">contra me</foreign>, che i miei
creditori (dodici in tutto) gli avean promesso un bel premio,
se prima delle dodici egli m'avea nella sua casa d'arresto; ma
la crudeltà di que' perfidi aveva talmente commosso il suo core,
che veniva ad informarmene e a consigliarmi di lasciar Londra.
Lo ringraziai quanto meritava, gli offersi alcune ghinee ch'ei
<pb n="274"/>
rifiutò con disdegno, e voleva per forza ch'io n'accettassi alcune da lui. Non occorre dire i diversi affetti che m'assalirono
in quell'istante. M'abbracciò, partì; ed io, non essendo ancora
la mezzanotte, mi vestii sollecitamente e corsi alla casa di
Gould, che dirigeva allora il teatro. Gli narrai tutto il fatto, gli
esposi la mente di Taylor, e gli chiesi cento ghinee a conto
del mio salario, ch'egli senza renitenza mi diede. Tornai a casa,
mi ricoricai per poche ore e verso l'alba mi vestii ed andai sul
fatto in città per passaggio. Non ebbi a cercare molto: nella
medesima bottega, ove entrai per informarmi se v'eran vascelli
che partissero per l'America, trovai il capitano Hyden, che aveva
affissato un cartello per dar avviso della sua partenza per Filadelfia, che doveva seguire il quinto giorno del mese stesso.</p>
<p>Non v'era tempo da perdere. Andai all'<foreign lang="eng">Alien office</foreign>, m'abboccai col direttore di quell'uffizio, gli narrai tutto il fatto, ed
egli, con una grazia ed una bontà degna di lui, ordinò che mi
si desse subito un passaporto e che nessuno di quell'uffizio
parlar osasse della mia partenza. Presi quindi un calessetto di
posta e andai a Gravesand col fratel mio. Quando gli dissi che
andava in America, il suo dolore fu tanto grande, ch'io credea
ch'ei morisse. Ma, a forza di preghiere e di ragioni, parve un
poco ritranquillarsi, sopra tutto quando gli diedi solenne promessa di tornar a Londra in sei mesi o di farlo venire meco
in America. Ma non fu né l'una cosa né l'altra. Egli morì a
Londra due anni dopo la mia partenza; ed io sono ancora in
America.</p>
<trailer>FINE DEL VOLUME PRIMO</trailer></div1>
<div1 type="parte">
<head>Parte Quarta</head> <head>(1805-1819)<pb n="2"/></head>
<p>Il mio passaggio da Londra a Filadelfia fu lungo, disastroso
e pieno di fastidi e d'affanno. Non durò meno d'ottantasei giorni,
nell'intero corso de' quali tutti quegli agi mi mancarono, che
l'età mia, lo stato del mio spirito e un tremendo viaggio di
mare parevano esigere per renderlo sopportabile, se non grato.
Io avea udito dire che per andar in America bastava che io
pagassi una certa summa al capitano del vascello su cui imbarcavami, e che esso poi mi somministrerebbe quello che occorrevami; ma tutto ciò andava bene per quelli che incontransi in
capitani onesti, cortesi e ben educati, che studiano tutto per
render dolce il passaggio a' viaggiatori. Io caddi nell'ugne di
<pb n="3"/>
un mariuolo di Nantucket, che, avvezzo d'ir alla pesca delle balene, trattava i suoi passeggieri come i marinari più vili, cui
appunto trattava come que' mostri de' mari. Non aveva egli con
sé se non provvisioni grossolanissime, e di quelle eziandio era
dispensatore molto economico. Il primo mio fallo fu il pagargli
quarantaquattro ghinee prima di metter piede sulla sua nave,
senza contratti, senza scritture, senza informazioni, altro non
esigendo da lui che d'esser a Filadelfia condotto, e nudrito.
All'ora del pranzo cominciai a presentire qual dovesse esser
il mio destino. Si preparò sul cassero quel convito. Una tavolaccia sciancata di pino tarlato, una tovaglia più nera della ca-
micia d'un carbonaro, tre tondi screziati di terracotta e tre
posate di ferro di già irruginite furono i dolci preludi del mio
vicino banchetto. Messere lo nantuchino sedette, invitò me a
sedere rimpetto a lui, e in pochi minuti capitò il cuoco africano,
con una scodellaccia di legno in una mano e un piatto di peltro
nell'altra, cui tacitamente depose su quella tavola, e, chinando
la testa, partì.–Odoardo–gridò allora ad alta voce il mio oste
acquatico,–Odoardo, venite a pranzo.–Alla seconda chiamata il signor Odoardo apparì, sbucando dal camerino del
vascello, dove avea per più ore dormito. Chinò un pocolino
il capo, e, senza favellar o guardarmi, s'assise alla destra del
capitano. La novità della sua figura non mi lasciò tempo di
guardare quello che conteneva quella scodella. Odoardo pareva
precisamente un Bacco assonnato, se non che i suoi vestimenti
erano da mugnaio in uffizio, e la sua <foreign lang="lat">quondam</foreign> biancheria andava perfettamente d'accordo col camicione da carbonaro e colla
tovaglia dei nostro Tifi. Aveva questi frattanto posto davanti
a me in un piattello di peltro alcune cucchiaiatine di quella
broda tratta dalla scodella marinaresca, ch'io tolto avea a prima
vista per acqua di castagne bollite. Vedendo ch'io guatava senza
mangiare:–Signor italiano–diss'egli,–perché non assaggia
questo buon brodo di pollo!–Io, che avea gran bisogno di cibo
e che sono di polli ghiottissimo, volsi lo sguardo a quel caro
uccello; ma imagini chiunque ha fame qual io rimanessi, quando,
in quello affissandomi, credei di vedere un corvo spennato e
<pb n="4"/>
arruffatosi co' gatti piuttosto che una gallina bollita. Lasciai
che i miei due compagni gavazzassero in quegli appetitosi manicaretti, ed io abbrancai un gran pezzo di cacio inglese, che
per buona ventura stava alla destra mia, e ne feci il mio desinare. Il signor Abissai Haydn, così chiamavasi il capitano,
mi guardava un poco in cagnesco, sbadigliava e taceva: accorgendosi intanto che una bottiglia di vino era presso di me,
temendo ch'usassi di quella come usato avea del formaggio,
<q rend="block" direct="unspecified">
<lg type="versi">
<l>La bocca sollevò dal fiero pasto,</l>
</lg></q></p>
<p rend="noindent">s'alzò dal loco dove sedea, si mise tra le branche quella bottiglia,
ne trasse il turacciolo, ne die' un bicchierino a me, un altro al
socio mugnaio, riturò la bottiglia, la chiuse a chiave, e zufolando partì.</p>
<p>Questo fu il modo con cui mi trattò press'a poco per tutta
quella doppia quaresima questo feritor di balene; senonché,
invece di brodo di castagne o di polli-corvi, compariva ogni
giorno o un pezzo di carne secca o una fetta di porco salato,
la cui sola vista avrebbe bastato a far che scappasse la fame
al conte Ugolino. Per colmo de' mali, non avendo io portato
un letto con me, mi toccò farmi una specie di cuccia delle camìce e degli abiti ch'avea meco recati, per non adagiar le mie
vecchie membra sul duro legno d'una nicchia strettissima, su
cui anche con materassi e origlieri mai si riposa.</p>
<p>Ad onta di questi malanni, la mattina del quarto giorno di
giugno arrivai sano e salvo a Filadelfia. Corsi alla casa del capitano Collet, che condotto aveva in America la mia famiglia,
ove seppi ch'erasi stabilita a New-York. Verso le due ore partii,
e giunsi la mattina seguente a quella città verso il levar del
sole. Io sapeva il nome della strada, ma non qual fosse il numero della casa dove abitavano i miei. Inoltratomi in quella
strada un poco, picchiai a una porta per informarmene, e, per
un bizzarro e piacevole accidente, quella era la casa in cui alloggiavano. Non occorre dire come fui ricevuto. Avevano già
incominciato a temer d'un naufragio, per la straordinaria lunghezza del mio passaggio, e più ancora per gli pericoli assai
<pb n="5"/>
ordinari sul mare Atlantico in una stagione in cui è prodigiosamente impedita la navigazione dalle galleggianti masse di
ghiaccio. Difatti, non molti dì prima del mio arrivo, il <title>Giove</title>
avea naufragato e molte persone erano perite.</p>
<p>Passati alcuni giorni di pace tra le tenere carezze della famiglia, mi diedi, senza perder tempo, agli affari. Poco era quello
ch'io aveva portato meco da Londra. Una cassettina di corde
da violino, alcuni classici italiani di poco prezzo, alcuni esemplari d'un bellissimo Virgilio, alcuni della <title>Storia</title> di Davila e
da quaranta o cinquanta piastre in contante. Erano questi i
tesori ch'io aveva potuto salvare dagli artigli degli usurai, degli
sbirri, degli avvocati, da' nemici e da' falsi amici di Londra,
dove esercitai per undici anni il mestiero di libraio, di stampatore, di agente dell'impresario e di poeta teatrale! La mia
compagna però aveva portato seco da sei a settemila piastre,
ma non risparmiate da me. Il timor di diminuire o di consumar
un capitale sì tenue, rimanendo troppo lungamente colle mani
in mano, mi fece abbracciar il consiglio di tale, ch'io credeva
conoscersi perfettamente della linea di commercio che mi persuadea d'intraprendere. <note place="foot" anchored="yes">
<p>Fu il padre della mia sposa che consigliommi e che fu cagione innocente
delle mie prime sventure in America.</p></note>
Divenni dunque droghiero; e pensi
chi ha fior di senno, com'io ridea di me stesso tutte le volte
che la mia poetica mano era obbligata a pesare due once di
<foreign lang="eng">tea</foreign>, o misurar mezzo braccio di «codino di porco» <note place="foot" anchored="yes">
<p>Sorta di tabacco detto « <foreign lang="eng">pigtail</foreign> ».</p></note>
a un ciabattino o ad un carrettiere, o a versargli per tre centesimi
<foreign lang="eng">a morning dram</foreign>, <note place="foot" anchored="yes">
<p>« <foreign lang="eng">Dram</foreign>», una dramma, un sorso di liquore. La differenza è nel genere, non
nel prezzo. Intenda chi può!</p></note>
che non era però né il dramma della <title>Cosa
rara</title> né delle <title>Nozze di Figaro</title>. Così va il mondo! Ad onta
di questo, se il mestiero da me intrapreso non era nobile, la
borsa tuttavia non pativa. </p>
<p>Fu al cominciamento di settembre che vennero le disgrazie.
La febbre gialla, che a quell'epoca apparve, m'obbligò di partire
<pb n="6"/>
colla famiglia dalla città. Mi ritirai a Elizabeth Town, dove
comperai una casuccia ed un campicello, e seguitai a trafficare.
Presi un uomo vizioso, disgraziatamente, a mio socio, ed è facile
intendere quali poi furono le conseguenze. Tra le esorbitanti
sue spese e la sciagura d'aver a che fare co' primi furbi di
Jersey, in pochissimo tempo tutto era andato in fumo. Disciolsi
allora la compagnia di traffico. Si trovò che m'era debitore di
mille piastre, per cui mi die' de' biglietti pagabili a uno, due e
tre anni; ma alla scadenza del primo fuggì alla Giamaica. <note place="foot" anchored="yes">
<p>Conoscasi il perfido! <abbr>H.</abbr> Micheli.</p></note> Io
era quasi disposto d'abbandonare il commercio, quando un
pranzetto di nuova invenzione finì di determinarmivi. La storiella è instruttiva e deltutto nuova: la narrerò brevemente e
senza comenti.</p>
<p>Io doveva un bilancio di centoventi piastre a un droghiero
irlandese in New-York. Trovandomi in questa città, andai da
lui e gli chiesi di esaminar i libri de' conti. V'erano degli sbagli,
e ci volea del tempo a rettificarli. Tutto però si fece tranquillamente. Dopo qualche tempo, la sua donna chiamollo a pranzo.
Volle quasi per forza farmi pranzare con lui. Si parlò poco
d'affari, pranzando. Gli dissi soltanto ch'io aveva depositato
nelle mani d'un mercadante di Nova-Iorca vari prodotti della
campagna, che gli darei commissione di vendergli e di pagargli
quello ch'io gli dovea. A ciò non rispose, ma diede ordine al
suo scrivano di portar una bottiglia di vino, e, dettegli alcune
parole all'orecchio, gli fece cenno di partire. Bevvi allora un
bicchieretto di quel vino con lui. Tornammo a' libri de' conti;
ma v'era sempre una differenza di trenta piastre ne' nostri calcoli. Io non gli doveva infatti più di centoventi piastre, ed
egli ne chiedea cencinquanta. Avvicinandosi la notte, gli dissi
che la mia presenza era necessaria a Elizabeth Town, che desiderava partire; ma che in due o tre giorni ritornerei a NovaIorca e salderei allora il mio conto. Non rispose nemmeno a
questo; ma, andando, venendo, baloccando, parea cercar de'
<pb n="7"/>
pretesti per trattenermi. Per meglio riuscirvi andò a prendere la
bottiglia, bevve alla mia «buona salute», volle ch'io beessi alla
sua, e dopo qualche minuto, ansando e di sudor grondante, il
suo scrivano ricomparì. Mi disse allora che non restava che da
me rimanere od andarmene. Mi stese la mano, gliela strinsi e
partii. Io non aveva ancor fatti quaranta passi, quando udii una
mano pesante battermi la spalla e gridar con voce stentorea:
–Siete mio prigioniero!–Mi volgo, e vedo che lo sbirro, che
m'arrestava, era lo scrivanello del generoso ospite dal mal pranzo.
Gli chiesi chi era e che chiedeva da me.–Io sono–rispose un deputato dello scerifo: le domando centocinquanta piastre,
che Ella deve al signor Giovanni Makinly, o una guarentia di
due persone possidenti per la sua comparsa a' dovuti tempi.
E, se non può far l'una o l'altra di queste due cose, si compiacerà di venir con me fino alle prigioni.–</p>
<p>Ho detto che non farei comenti alla storia, e non ne farò:
li farà per me chi mi legge. Deposi alcuni oggetti di valore
nelle mani de' signori Bradhurst e Field, rispettabili droghieri
di New-York; diedero per me guarentia, e pochi dì dopo pagai
a colui centoventi piastre, che era tutto quello che gli dovea.
Nol vidi e non udii novella di lui per più di quattro anni. Un
giorno però lessi questo paragrafo in un giornale. «Giovanni
Makinly morì a Savannah ieri mattina d'un colpo di fulmine».
Non farò comenti nemmeno a questo!</p>
<p>Tornato a Elizabeth Town, quel pranzo e quella bottiglia irlandese mi diedero una indigestione tanto terribile, che non volli
più udir parlar di commercio. Vendei alla meglio le mercatanzie
che mi rimanevano, e mi posi a pagar i miei debiti; e, perché
il prodotto di quelle non bastava a pagar tutti, vendei la casuccia ed il campicello, che sperava dover prestare un asilo di
pace a' miei vecchi giorni, disposi d'alcuni oggetti che servian
d'ornamento alla casa o ad alcuno della famiglia, e dal primo
di decembre al primo di gennaio ebbi la soddisfazione di pagar
tremilaquattrocento piastre a' miei creditori. Così all'anno sessantesimo di mia vita non esitai un sol momento a spogliarmi
di tutto, per pagar non i miei propri debiti, ma quelli d'un
<pb n="8"/>
uomo imprudente, ch'io, più imprudente di lui, dichiarai mio
socio in commercio, sebben ingannato a Londra da lui molto
tempo prima! Errori son questi per cui né chiedo né merito
compassione.</p>
<p>Privo di mezzi, d'aiuto e d'amici, che far, che risolvere per
mantenere una famiglia, che dipendeva intieramente da' miei
sudori? Tornai a New-York e mi volsi ad esaminare se, per
via delle lettere italiane o latine, mi venisse fatto di trovar
qualche mezzo onde vivere. In pochi giorni conobbi che, quanto
alla lingua e letteratura italiana, se ne sapeva tanto in questa
città quanto della turca o della chinese: quanto poi alla latina,
trovai che vi si coltivava generalmente e che «i signori americani
si credevano saperne abbastanza, per non aver bisogno delle
istruzioni d'un latinista italiano». <note place="foot" anchored="yes">
<p>Queste fúr le parole che un signore americano mi disse pochi giorni dopo
il mio ritorno da Jersey a New-York. Parlerò di ciò più distesamente a tempo opportuno. Tenga ciò in mente il mio leggitore.</p></note>
Io era quasi fuori di ogni
speranza di successo, quando il buon genio della letteratura
italiana volle che, passando davanti la bottega dell'ora defunto
Riley, libraio in Broadway, mi venisse voglia d'entrare. M'accostai al suo desco e gli domandai se avea alcun libro italiano
nel suo magazzino.–Ne ho alcuni pochi–soggiunse,–ma
nessuno ne chiede.–Mentre stavamo confabulando, un signore
americano s'accosta a noi ed entra nella nostra conversazione.
M'accorsi assai presto dal suo discorso ch'egli doveva esser
instrutto mirabilmente in varia letteratura. Venuti accidentalmente a parlar della lingua e letteratura del mio paese, pigliai
occasione di domandargli perché si coltivasser sì poco in un
paese sì illuminato come io credeva esser l'America.–Ah!
signore–mi rispose egli,–l'Italia moderna non è più, sfortunatamente, l'Italia de' tempi antichi; non è quella signora che
ha dato a' secoli e al mondo gli emoli, anzi i rivali de' sommi
greci.–Gli piacque allora informarmi «cinque o al più sei»
esser gli scrittori di grido, di cui da sei secoli in qua si può gloriare la patria di que' grandi uomini. Gli chiesi, non senza un
<pb n="9"/>
risetto amarognolo, il nome di questi scrittori, ed egli, dopo aver
nominato Dante, Petrarca, Boccaccio, Ariosto, Tasso, fermossi,
dicendo:–In verità non mi sovviene del sesto.–Siccome nel
numerarli si servìa delle dita, così arrestossi sul dito mignolo,
cui stretto tenea tra l'indice e il pollice della destra, in attitudine
d'uno che sta pensando. Lo abbrancai allora per quelle dita,
e baldanzosamente soggiunsi:–Ella non distaccherà queste
dita per tutto un mese, se mi permette di tenerle così, finché
avrò terminato di nominare uno per uno i sommi uomini de' sei
ultimi secoli dell'Italia.–Non li conosciamo–soggiunse. Lo veggo–risposi.–Ma, s'Ella suppone che un maestro di
lingua italiana troverebbe favore e incoraggiamento....–Il libraio, che udiva il nostro discorso, interrompendomi con vivacità:–Non abbia–replicò allora–il menomo dubbio di
questo.–Se la cosa è così–dissi subito,–sarò io il fortunato
italiano che farà conoscer a' signori americani i pregi della sua
lingua e il numero e il merito de' suoi massimi letterati.–</p>
<p>In tre soli giorni dodici de' più colti giovani e damigelle di
Nova-Iorca prendean lezione italiana da me. Il quindicesimo
giorno di dicembre dell'anno <num>1807</num> incominciai la mia prima
carriera con felicissimi auspìci, nella casa del venerabilissimo
e di sempre dolce cara e onorata memoria vescovo Moore; e
fu là che gettai la prima pietra del mio fortunato edificio. I primi
a decorarlo luminosamente furono gl'impareggiabili suoi figlio e
nipote, il signor Giovanni <abbr>M.</abbr> Vickar e il signor <abbr>E.</abbr> Pendleton,
quattro personaggi del cui sapere, costumatezza e cristiane e sociali virtù giustissimamente si pregia la nobile e popolosa città
di New-York. L'esempio di soggetti sì illustri non potea non produrre se non degli ottimi effetti tra il rimanente de' cittadini. In
meno d'un mese io avea ventiquattro giovani da instruire. E,
come al momento in cui scrivo ne potrei noverare più di cinquecento, <note place="foot" anchored="yes">
<p>Riferiscasi questo al momento in cui stampai queste <title>Memorie</title>. Dall'anno poi
<num>1826</num> all'anno <num>1830</num> è doppio il numero degli allievi che impararon l'italiano da me.</p></note>
così non parmi a proposito ridire il nome di tutti,

<pb n="10"/>
<q rend="block" direct="unspecified">
<lg type="versi">
<l> benché scritti nel cor tutti li porto,</l>
<l>a mia gloria, a mia gioia, a mio conforto.</l>
</lg></q></p>
<p rend="noindent">La bontà con cui s'ascoltavano le mie lezioni, lo zelo con cui
frequentavansi, e il favore straordinario che s'accordava sì a me
che alla lingua del mio paese, creò in breve tempo un tale entusiasmo nello spirito della studiosa gioventù, che il secondo trimestre io non poteva senza infinita difficoltà supplir al numero
dei miei allievi. Pareva però che la provvidenza desse a me
quella forza, quella costanza e quell'ardimento, che l'età mia,
già tanto avanzata, parea negarmi. Ebbi in brevissimo tempo il
supremo piacere di udir quel coltissimo signore, che non si ricordava del sesto de' nostri classici, cantar solennemente la palinodia, e vederlo trasformato in uno dei più focosi e zelanti
promotori e proteggitori della favella e degli autori italiani, che
pel suo esempio e pe' suoi consigli furono letti, studiati e ammirati da' più svegliati ed acuti ingegni d'ambidue i sessi.</p>
<p>Permettete, signor Clemente Moore, ch'io fregi questa parte
delle mie <title>Memorie</title> del vostro caro e rispettabile nome; permettete che il grato mio core, ricordevole dell'onor, delle grazie
e delle beneficenze ricevute da voi e da questo vostro non mai
interrotto favore, non meno che de' vantaggi e dello splendore
derivato da quello a' più sublimi ingegni d'Italia, all'Italia stessa
ed a me; permettete, dico, ch'io colga questa occasione di darvi
una pubblica testimonianza della mia giusta riconoscenza, e protesti solennemente che, se la lingua d'Italia, se i suoi più nobili autori son conosciuti e amati in New-York non solo, ma
nelle più colte città dell'America, se posso alfin darmi il vanto
glorioso d'averli io solo introdotti, d'averne io solo diffusa la
fama, la coltura e la luce in America, il principal merito è vostro; e non potrei facilmente decidere se più vi deva in questo
fortunato avvenimento io, la mia patria o la vostra, giacché
tutti godiamo in peculiar modo gli effetti continui del vostro
primo favore, secondato mirabilmente da' vostri più saggi concittadini, ed in particolarità da' vari membri della vostra onoratissima famiglia, che incoraggirono a gara gli sforzi miei e
<pb n="11"/>
aggiunsero co' detti e coll'opera ardore e forza al mio zelo e
al desiderio vivissimo di veder permanentemente stabilita in
America la primogenita della greca e latina letteratura, per la
coltura e diffusione delle quali, non meno che di tutte le arti e
scienze, sì voi che il vostro dotto, erudito e sapiente cugino
Nataniello con sì felice successo v'adoperate.</p>
<p>Torniamo alla dolce lingua. Veduto dunque con giubilo il
fervor generale della gioventù di quel tempo, non neglessi alcun mezzo, alcun allettamento per nudrire quel foco e per fomentarlo. Non v'erano allora in New-York alcuni librai che
avessero libri italiani ne' loro scaffali. Errai nella prima edizione
di queste <title>Memorie</title>, quando dissi d'aver tratti da vari paesi
d'Europa un numero scelto d'opere classiche. È ben vero che
accennai la mia brama e le mie speranze a certo libraio di Genova; ma altro non ebbi in risposta se non che mi si spedirebbero i libri al ricevimento del lor valore: la somma montava
a poco più di novanta piastre. <note place="foot" anchored="yes">
<p>Questo fu il primo incoraggiamento che i signori librai italiani mi diedero!</p></note>
Fu il caro fratello mio, Paolo,
che, sebben non ricco e angustiato da circostanze terribili, mandommi la prima serie de' nostri classici. Gli sparsi tra' miei allievi, gli animai a leggerli, a meditarli, e in men di tre anni
ebbi la pura allegrezza di veder ornate le biblioteche e i deschi
degli studiosi del fiore della nostra letteratura, che comparìa
per la prima volta in America.</p>
<p>Proposi allora e mi riuscì di stabilire delle assemblee diurne
e notturne, nelle quali non si parlava altra lingua che l'italiana,
dove leggevansi o si ripetevano a mente i più be' tratti de' nostri oratori e poeti, e dove si recitavano delle commediole o
de' piccioli drammi, composti da me per le più modeste e venerate damigelle di questa città. L'effetto di simili esercitazioni
era veramente maraviglioso, perché tenean viva, coll'ésca del
diletto, le fiamme e l'entusiasmo generale per lo studio di questa
bellissima lingua, e servivano a un tempo stesso a facilitarne
l'intelligenza e la pratica. Recitammo una volta in un teatrino
<pb n="12"/>
eretto da me nella propria mia casa la <title>Mirra</title> del grande Alfieri:
avemmo per nostri spettatori cencinquanta persone, iniziate in
tre soli anni da me nella favella italiana, e non è facile descrivere il diletto e l'approvazione generale a quella divina rappresentazione. Fui obbligato ripeterla la sera seguente, e ciò fu
con maggior applauso e a maggior numero di spettatori. Con
tutto il vantaggio, con tutto il piacere che questi nobili ed innocenti esercizi producevano, non mi venne fatto da otto anni
in qua di rinnovellarli nella città di New-York, dove,
<q rend="block" direct="unspecified">
<lg type="versi">
<l>né so per quai stelle maligne,</l>
</lg></q></p>
<p rend="noindent">li mise in disuso e in dimenticanza la mia assenza di sei a sette
anni.</p>
<p>Molte furono le cagioni che ritardarono i progressi della nostra favella, da quel tempo in poi, in Nova-Iorca non solo, ma
quasi in tutta l'America. Tra queste cagioni, a giudizio mio,
non è forse l'ultima un tal pregiudizio. Lo chiamo francamente
così, perché gli ascetici più rigorosi li propongono fino agli
alunni de' seminari e a'monacali cenobi; e Maria Teresa, principessa che non peccò certamente contra la santità della religione o contra i doveri della modestia, non arrossì nell'udire
le proprie figlie ripetere sulle scene i precetti della morale ne'
purissimi versi del Metastasio, e dipingere con vezzo donnesco
le vicende e i capricci della fortuna, e qualche volta ancora la
filosofia e le dolcezze di un amor virtuoso. La cosa dunque è
innocente e lodevole in se stessa. Ma noi critichiamo sovente
negli altri quello che noi non sappiamo fare, cercando così di
coprire la nostra ignoranza col manto di una virtù. Una spiritosissima damigella, che stordita aveva la città tutta colla recita
d'un mio dramma, criticavasi ne' crocchi privati dall'altre donne,
che correvano alle sue recitazioni. Una prodigiosa affluenza
d'allievi m'avrebbe dati però mezzi sufficienti a educare e mantener con decoro la mia famiglia, s'io non avessi avuto sempre
la mala sorte di dar di cozzo in certe venefiche sanguisughe,
che vanno in traccia de' buoni per succhiar il lor sangue e rimunerarli poi col disprezzo, colla critica e spesso ancora colla
<pb n="13"/>
calunnia. Obbligato dal dovere di storico di dipingere due o tre
di costoro, li chiamerò «i miei amici», perché in abito d'amicizia mi si presentarono, coll'abito d'amicizia mi tradirono, e
sotto l'abito di amicizia il coltello nascosero, che alle spalle poi
mi scagliarono. Un di questi mariuoli fu la primaria, se non
l'unica causa, per cui io cangiassi New-York colla fatalissima
borgata di Sunbury. Mi fu presentato costui da un giovane francese, ch'io amava e stimava molto: era ottimo distillatore, ma
la sua gran povertà gli toglieva i mezzi onde far fortuna. M'associai con lui, e per alcuni mesi andava tutto a seconda. Ma
l'ingordigia, l'avarizia e le iniquità di costui, che in brevissimo tempo s'era arricchito coi fondi e l'industria mia, per sì
fatto modo stancarono la mia infinita pazienza, che determinai
di sbarazzarmene. La sua stomachevole ingratitudine m'avea
talmente disgustato, che mi venne perfino la tentazione di partire
da New-York per non vedere tal malandrino. Per somma sventura mi parea che a quell'epoca l'ardore degli studiosi per le
lettere italiane fossesi alquanto raffreddato. Il mio spirito era
dunque in tale situazione, quando capitommi una lettera d'una
mia parente, che stabilita erasi in Sunbury alcun tempo prima,
nella quale facevami un sì bel ritratto del loco, che mi venne
voglia sul fatto di trasportarmivi. Il decimo giorno di giugno
dell'anno <num>1811</num> pigliai con me la famiglia e partii per Sunbury.</p>
<p>Vi giunsi, e in tre soli giorni me ne innamorai sì fattamente,
che presi la risoluzione di stabilirmivi. Le accoglienze fattemi,
per dir il vero, da chi scritto m'avea quella lettera, non furono
né sì tenere né sì focose, come avea diritto di sperare: ma non
fu la speranza o il desiderio dell'altrui soccorso che operò in
me questo cangiamento. Fu l'amenità del loco, la brama di
riposo e la lusinghiera apparenza di non aver bisogno se non di
Dio e di me stesso, com'io non l'aveva avuto a Nova-Iorca.
Infatti io avevo rammassato da tre a quattromila piastre: sperava perciò che un'oncia di fortuna e due di cervello bastare
dovessero a intraprendere un traffico di qualche genere, co'
profitti del quale mantenere non disagiatamente la famigliuola.
Communicai il mio progetto al dottor G***, che io credea dover
<pb n="14"/>
essere amico mio, ed egli l'udì con trasporti di giubilo e m'assicurò d'un buon esito. Come il mio capitaletto era quasi tutto
in contante, così consigliommi di comperar varie mercanzie, e
sopra tutto delle droghe medicinali. Seguii ciecamente il suo
consiglio; ma presto mi accorsi ch'era il consiglio di Achitofello. Tornai a New-York, ove misi in sesto le cose: di là
passai a Filadelfia, cangiai alcuni oggetti in altri di minor volume o di maggiore spaccio, e tutto sarebbe ito bene, se non
avessi avuto la disgrazia di abbattermi in un ipocritone che
mi ingannò crudelmente: Lorenzo Astolfi.</p>
<p>Vendeva costui liquori e confetti nel più frequentato posto
di Filadelfia. Passandovi a caso, entrai nel suo magazzino, e,
udendo che parlava italiano, mi posi a conversare con lui. Io
avea portata con me da New-York una quantità di rosoli e di
aròmati. Credendoli mercanzie fatte per lui, gliene offersi la
vendita. Venne da me il dì seguente, ne prese le mostre e mi
pregò d'andar da lui. V'andai mentre era sul punto d'andar a
pranzo: a quello che pare, fatal momento per me. M'invitò a
pranzare con lui. Memore del pranzo irlandese, volli scansarmene; ma egli chiuse la porta a chiave, e fu giocoforza pranzare. Il pranzo era ottimo, il vino squisito, il signor Lorenzo
trattommi con tanta ospitalità e cortesia quel primo giorno non
solo, ma molti altri, che io lo tenni ben presto pel miglior uomo
del mondo. A questa mia buona opinione rispondea perfettamente <foreign lang="lat">vox populi</foreign>.Egli era, dicevano, un galantomenone, un
uomo generoso, un cristiano caritatevole. Acquistato aveasi tal
fama andando a udir la messa ogni giorno, confessandosi ogni
settimana, battendosi il petto a piè degli altari e portando ogni
sabato due candele di cera e tre soldi d'olio a quello della
Madonna del buon consiglio. Difatti ei mi disse un giorno, con
occhi molli di sante lagrime, ch'egli era devotissimo della Vergine, ch'ella gli appariva ne' sogni quasi ogni notte e gli dava
continuamente de'salutari consigli. In fine di tutto, io lo battezzai per un uomo debole, ma non per un perfido. Alla cieca
perciò deposi tutto nelle sue mani, gli proposi alla cieca di
vender tutto come cosa sua e, calcolate le spese, divider i
<pb n="15"/>
profitti con me. Vedendo dalla mia connivenza e dalle mie dimostrazioni d'affetto ch'ei potea far tutto con me, colse il momento opportuno di offrirmi in parte di pagamento una sedia e
un cavallo, ch'io presi per quattrocento e cinquanta piastre,
benché, come dopo seppi, non gliene costavano che trecento.</p>
<p>Terminati gli affari con lui, gli annunziai la mia partenza.
M'abbracciò, mi baciò, mi promise di raccomandarmi alla sua
beatissima protettrice e m'aiutò ad entrare nel calessino. Partii
ringraziando il cielo d'aver trovato un sì raro amico: ma in
tutte le cose <foreign lang="lat">lauda finem</foreign>. A mezza via una stanga del calessino
si ruppe, senza che mi nascesse alcun sinistro. Questa rottura
però non fu che un raggio del fulmine, che poi mi piombò sul
capo in quella sedia medesima. Arrivai a Sunbury sano e salvo
e pieno di speranze e d'ardire. Presi a pigione subito una casuccia e cominciai a trafficare. Io avevo portato con me, oltre
le droghe medicinali, delle mercatanzie di ogni genere. Volle
il dottor G*** che le medicine si collocassero nella sua casa dove
lo spaccio doveva essere quasi istantaneo, ma gli altri oggetti
li recai tutti alla mia, dove in pochissimi giorni si vendettero
per contante con moderato guadagno. Contento di questa prima
operazione, tornai a Filadelfia e vi feci de' nuovi acquisti. Visitai
il mio nuovo amico; tutto iva bene. Nuove pulizie, nuove cortesie, nuove protestazioni d'amicizia. Mi vi fermai pochi giorni,
perché un secondo amico mi chiamava a Boundbrook.</p>
<p>Nel tempo in cui esercitava la mercatura a Elizabeth Town,
io ho affidate delle mercanzie a molti intrigatori di Jersey, e tra
questi a Guglielmo Teller. Quando tornai a Nova-Iorca, ei mi
doveva ancora un centinaio di piastre, e avea poca speranza
di ricuperarle. Sebben conosciuto per pessimo pagatore, tali
nulladimeno erano le sue arti, che gli uomini più cauti e più
riservati erano stati sedotti da lui. Doveva perciò del danaro
a molti mercadanti di Nova-Iorca, dove non osava venire se
non di raro per paura de' contestabili. Un giorno, mentre io
stava ripassando alcune carte nella mia stanza, mel vedo apparire. Gli domando che vuole.–Io vengo–mi rispose egli a veder come sta il mio buon amico signor Da-Ponte.–Nel
<pb n="16"/>
momento stesso si picchia la porta: depongo le carte sul tavolino
ed esco per vedere chi era. Il figlio del signor G*** C*** e un
contestabile, ch'iva in traccia di lui, eran venuti per arrestarlo.
Mi parve atto poco generoso il lasciarlo condurre dalla mia
casa alle carceri, e, non essendovi altra via, di salvarlo, m'offersi di essere guarentia di ottanta scudi ch'egli dovea, e così
lo salvai. Ritornando nella mia camera, trovai le mie carte in
qualche disordine: siccome però nessuna di quelle esser potea
d'alcun uso per lui, così non nacquemi allora alcun sospetto;
ma, rimettendole con qualche dispetto nel tacuino, l'informai
di quello ch'io aveva fatto. Mi ringraziò, promise di pagare
gli ottanta scudi e partì. Passarono alcuni mesi, e, come già
dubitava, toccò a me pagare. Gli scrissi; non mi rispose: andai a
ritrovarlo. Dopo molte bugie, molte favole e molte ciarle, m'offrì,
in pagamento di cencinquanta piastre che mi dovea, un cavallo
sciancato e un assortimento di nuovi arnesi per la mia sedia,
ed io, ricordandomi del proverbio «è meglio poco che niente»,
in mal punto per me, accettai quel che offriva. Gli diedi piena
ricevuta e partì. Appena uscito era dall'osteria, ch'uno de' figli
di quel ladrone entrò con un contestabile e dichiarommi suo
prigioniero. La sorpresa e lo sbigottimento non lasciandomi
forza di parlare:–Io comperai–soggiunse–dal console inglese una cambiale di cento lire sterline, pagabile da lei al signor
Guglielmo Taylor, impresario del teatro italiano di Londra: o
Ella mi paghi, o le piaccia fare una passeggiatina col signor
contestabile.–</p>
<p>Il mio lettore ha di già capito come andò tutta la faccenda.
Nel momento medesimo in cui io mi adoperava per liberarlo
dalla prigione e mi esponeva a dover pagare, come di fatto
pagai, ottanta scudi per lui, quel traditore frugolò le mie carte
e m'involò quella cambiale ch'io aveva prestato sett'anni prima
a Guglielmo Taylor a Londra e pagata ad alcuni usurai di
quella città, mentre quell'impresario era andato a Parigi. Non
mi trattenerò lungo tempo su questo orrendo spettacolo d'iniquità. Il signor Pembel, onorato padrone di quella locanda, e
il rispettabile mio amico <abbr>G.</abbr> Scott, avvocato di Brunswick,
<pb n="17"/>
entrarono mallevadori per me. Tornai a Sunbury; a' tempi
dovuti mi presentai alla corte; ma né Teller, né il figlio né il
lor avvocato ebber l'audacia di comparire! Per un intero settennio non udii più di costoro. Quell'infame vecchio però finì
come meritava. Rubò alcuni documenti da un pubblico archivio,
fu condannato in vita alle prigioni di Stato ed ivi finì di vivere
e di rubare. Le carceri di New-York non videro né vedranno
forse mai più un simile ribaldo. Ei venne dal Canadà.</p>
<p>Terminato così questo affare, tornai a Sunbury e ricominciai
a trafficare. Ebbi l'agio frattanto d'esaminar bene le cose, e
piacesse a Dio ch'io potessi dir ora di quel paese quello che
avrei potuto dir con giustizia a que' primi tempi! Ma Sunbury
del <num>1818</num> non era il Sunbury del <num>1811</num>. Daronne, se posso,
una lieve idea al mio curioso lettore.</p>
<p>Sunbury è una piccola città della Pensilvania, nella contea di
Northumberland, e circa cento e venti miglia distante da Filadelfia: si giunge al piede d'una montagna di trentasei di lunghezza, che, sebben erta ed alpestre, è tuttavia resa dall'arte di
facile e non pericolosa salita. I margini sono inghirlandati di
virgulti, cespugli ed alberi d'ogni sorte, tra' quali pompeggia
un'incredibile quantità di lauri selvatici, che nella primavera e in
una parte della state offrono lo spettacolo d'un continuo giardino
col più vago e leggiadro forse di tutti i fiori. I fianchi di quella
montagna rappresentano da ambidue i lati un teatro di rustica
magnificenza. Ruscelli, cascate di acqua, collinette, dirupi, massi
marmorei e gruppi d'alberi multiformi si stendono in due valli
vastissime e profondissime, che metton capo con altre montagne
di non dissimile aspetto. Trovansi qua e là delle casucce,
delle capanne di pastori, delle immense cave di carbone e di
calce, de' tratti di terreno ben coltivato, delle osterie molto
commode, e, tra un'infinità di cervi, di cignali, di pernici, di
fagiani e d'ogni altra sorte di selvaggina, de' lupi, delle volpi,
degli orsi e de' serpenti a sonaglio, che, sebben raramente
assaliscano il passeggiero, aggiungono nulladimeno un certo
orror dilettevole, una certa aura di solennità a quella maestosa
solitudine. Le acque son «chiare, fresche e dolci», al pari di
<pb n="18"/>
quelle in cui la divinizzata Lauretta «pose le belle membra»,
e in vari tempi dell'anno vi si trovano delle trote tanto saporose, che i laghi di Como e di Garda non ne dànno di migliori
al ghiotto lombardo. Non prima di giungere all'ultima vetta
della montagna si vede Sunbury. L'entrata del borgo promette
poco all'occhio osservatore de' passeggieri: non pulitezza di
strade, non eleganza di fabbriche, non frequenza di popolazione.
Ma, fatto poco più di mezzo miglio, quando si giunge a quella
parte della borgata che sulla sponda dilatasi della Susquehanna,
riviera nobile e navigabile, la veduta è veramente maravigliosa,
pe' vari giri dell'acque, per le boscaglie, i monticelli ed i paesetti, di cui l'opposta riva inghirlandasi.</p>
<p>Da questa amenissima parte di Sunbury era la casa presa
a pigione da me, nel centro delle più rispettabili famiglie del
loco, fra le quali primeggiavano allora quelle de' signori Grant,
Hall, Bujers e Smith. Ci legammo ben presto nella più cordiale
amicizia, e passammo il primo anno e gran parte del secondo
in una perfetta armonia, procurandoci que' conforti e que' passatempi che il buon costume e gli usi dell'onorate società
permettono a persone colte, agiate e dabbene. Conversazioni
notturne, danze contadinesche, conviti gioviali, giochi di civile
compagnia erano le delizie della parte sana di quel paesetto.
V'era anche allora, come v'è da per tutto, la parte inferma
della borgata, ma questa generalmente s'evitava da' buoni,
<foreign lang="lat">cane peius et angue</foreign>.Le donne poi erano quasi tutte amabili,
sagge e per la maggior parte assai belle. Ne nominerò una
fra tante, che per affabilità, soavità di maniere, purità di costumi e sopra tutto per l'adempimento esemplare d'ogni dovere
domestico si può coraggiosamente proporre come perfetto modello di madre di famiglia. La signora Elisabetta Hall è la
persona veneratissima di cui parlo: figlia d'uno de' più facoltosi
cittadini di Pensilvania, che con grato rispetto di gratitudine
onora la sua memoria; moglie, e sfortunatamente ora vedova,
d'uno de' più celebri avvocati di quella contea, e madre felice
di bellissima ed amabilissima prole. Il primogenito de' suoi
figli studiò le lingue con me. Molta memoria, veloce ingegno
<pb n="19"/>
e grand'attenzione allo studio erano i fortunati presagi della sua
ottima riuscita nella professione del padre, ch'egli seguir doveva, e seguì. Io l'amava teneramente, né credo d'aver negletto mai cosa che dovesse o potesse contribuire al suo bene
in quella parte d'educazione affidata a me dal suo allora vivente
padre. Egli è il solo nulladimeno (né saprei dire per qual mia
colpa), tra quasi mille e duecento giovani e damigelle educate
da me nelle lingue in America, il solo, lo vo' ripetere, ch'abbia
dimenticato l'affetto e le cure mie; il solo che m'abbia negato
alcuni di que' riguardi, che le persone gentili credono di dovere
a chiunque contribuì all'ornamento del loro spirito; il solo che
siasi rifiutato il piacere di consolarmi nelle afflizioni, di sostenermi nelle sventure, di soccorrermi ne' bisogni. Egli avrebbe
potuto, senza alcun biasimo, senza alcun rischio, senza alcun
danno, versar un balsamo di consolazione sulle non meritate
mie piaghe, aiutar un cadente padre a dar l'ultima mano all'educazione e allo stabilimento d'un figlio, prestar a un ottuagenario vegliardo i mezzi onde porger qualche riposo alle
affaticate sue membra, e udito avrebbe, sebben lontano, le
benedizioni d'una intera famiglia, riconoscente d'un bene che
poteva fare senza sua perdita e che, a parere d'ognuno, fare
doveva, perché prima di lui il suo onoratissimo padre l'ha
fatto. Spiegherò più chiaramente nel corso di queste <title>Memorie</title>
qualche parte oscura di questo paragrafo, cavato a forza da
una penna bagnata più dalle lagrime che dall'inchiostro. Seguitiamo l'istoria di Sunbury.</p>
<p>Appena riseppesi ch'io era versato nelle lingue e nelle lettere, che diverse damigelle del loco e della vicina città di
Northumberland domandaronmi d'esserne istrutte. Condiscesi
sul fatto all'onorevole loro brama e, tra gli emolumenti procuratimi da questo esercizio e i profitti prodotti dal mio piccolo
traffico, io era in istato di vivere agiatamente, senza intaccare
il mio capitale.</p>
<p>Erano in questa situazione le cose, quando un mio grandissimo errore diede un giro affatto diverso alle cose. Tutto
o quasi tutto quello ch'io venduto aveva fino a quel punto,
<pb n="20"/>
era stato venduto da me per danaro contante. Il lucro era
tenue, ma senza rischio. Pretese il cognato mio che il vender
le cose a credito e in pubblico magazzino dovesse esser per
me di maggior vantaggio. Abbracciai, per mia malora, il di lui
consiglio. Non conoscendo ancora abbastanza gli abitanti del
loco e delle sue vicinanze, mi lasciai ciecamente guidare da
lui. Un «<foreign lang="eng">very good</foreign>» della sua bocca o della sua penna doveva
esser per me lo stendardo di guarentia. Appena si seppe la
mia risoluzione, gli avventori concorsero da ogni parte. In
poche settimane i miei non vastissimi magazzini eran vuoti,
ma vuoto era parimente lo scrigno, o, invece di contenere quel
bel metallo che <foreign lang="lat">laetificat cor</foreign> più del vino, conteneva un bel
fascio di biglietti, di cambialette e di «pagherò», o di somiglianti fantasimi di danaro, una gran parte de' quali hanno, allo
stringer de' conti, il medesimo valore c'hanno le foglie degli
alberi verso la metà di novembre! Il dottor cognato frattanto
si congratulava meco vivacemente del mio <foreign lang="eng">great success</foreign>, e,
nel ripassare i nomi di cui era già pieno un gran libro (che
molto cortesemente regalato m'avea), non facea che ripeter per
mio conforto:–<foreign lang="eng">Good, very good, all very good</foreign>!– Al tempo per altro de' pagamenti trovai, con rincrescimento e sorpresa, che tutti
o quasi tutti i «<foreign lang="eng">good</foreign>» del signor dottore erano «<foreign lang="eng">bad», «bad»,
«very bad</foreign>» pel signor Da-Ponte! Noi vedremo tra poco le miserabili conseguenze. Considerate bene le cose, credei che mi convenisse tornar a Filadelfia e negoziar le cambiali che mi si diedero
a Sunbury per quelle mercatanzie. Sperava eziandio di trovar
qualche centinaio di piastre nelle mani del buon Astolfi, di
vendere per quel che potea il cavallo del canadiano, e forse
la sedia e l'altro cavallo, e, fatto così un nuovo fondo di sei
a ottocento piastre in contante, comperar oggetti bastanti ad
aprire un rispettabile magazzino. Mancandomi danaro da far
il viaggio, andai a man salva dal mio consigliere (che, a quel
che diceva, avea i tesori di Creso), e gli domandai cento
piastre, offrendogli uno de' suoi <foreign lang="eng">very good</foreign> « pagherò», che avea
pochi giorni a scadere; ma la borsa sua dottorale non era
meno leggiera, per quel che vidi, della mia mercantile. Mi
<pb n="21"/>
disse però che mi condurrebbe dal padre e ch'egli probabilmente comprerebbe le droghe medicinali, se a me piaceva di
vendergliele. Fui lietissimo della offerta: non serve dir la ragione. V'andai; in sei parole si conchiuse l'affare. Per medicine,
che mi costavan più di seicento piastre, ebbi una ripetizione,
che vendei per centosessanta, una cambiale di cento talleri di
W*** T***, che mi fu pagata in cinque anni, e quaranta scudi in
contanti. (Ma tanto è mercadante colui che vince, come colui
che perde). Con questi tesori addosso, montai nel mio calessino
a tiro due, e in men di tre giorni era a Filadelfia. Il cavallo
d'Astolfi non era un cattivo animale; l'altro, quantunque zoppo,
pareva aver l'ale a' piedi. Alla entrata in Filadelfia, vedendolo
zoppicar più del solito, mi fermai alla bottega d'un marescalco
per farlo esaminare. Ebbi allora la dolce consolazione d'udire
che la bestia aveva un difetto in un piede ch'egli teneva per
incurabile, ma che, s'io intendeva di venderlo, egli mi darebbe
sei piastre! Lo ringraziai dell'offerta, e seguitai il mio viaggio.
Giunto ad una locanda, corsi frettolosamente dall'amico dai
confettini. Arrivato alla sua bottega, potei accorgermi al primo
abbordo che qualche sconcio era accaduto a quel devoto della
Madonna. Me gli accostai, gli stesi la mano, ed egli allora,
stendendomi la sua, mi disse assai freddamente:–Come sta
il signor Da-Ponte?–M'offerse una sedia, s'assise presso di
me, si ciarlò un pezzo delle cose del mondo, ma non una
parola de' rosoli e delle droghe che io gli avea confidate. Il
fegato mi si cominciava a scaldare: nulladimeno dissimulai e
gli chiesi placidamente come andavano le cose.–Male, male,
malissimo–rispose egli allora, in un tuono di voce flebilcrescente.–I rosoli non vagliono niente, il maraschino è pessimo,
la cannella è senza fragranza, ed io non credo di poter trarne
il danaro che già pagai.–Quand'è così–dissi allora,–Ella
riprenda...–Questo non si può fare–soggiunse egli allora,
interrompendomi:–io ho già venduto una parte di quello che
a me diede, e venderò il rimanente come potrò.–E i profitti?–ripigliai io.–Che profitti! che profitti! ringrazierò i
santi e la Vergine se non ci dovrò perdere cento piastre! <pb n="22"/>
Gli fissai gli occhi in faccia senza parlare, e lasciai quella confetteria d'ipocrisia, battendomi il capo e gridando:–Ipocrita
maledetto, è possibile, è possibile!–Nol vidi mai più: ma
parmi aver udito dire che anche costui finì male.</p>
<p>Non potendo né vender il cavallo né passare le cambiali,
comperai qualche mercanzia e ripresi la strada di Sunbury.
Arrivato a una certa altura, da cui si vede il villaggio di Orvisbourg, si rompono le due stanghe della sedia, i cavalli spaventati prendon la fuga, il fondo di quella radendo il terreno
urta in uno sterpo che nella strada sorgea, in quel terribile
cozzo balestrami sopra una zolla distante due braccia dal loco
della rottura, ed io ne ho rotta una costa, infranto quell'osso
che alla spalla sinistra congiunge il collo, e in più di dodici
lochi ferite e lacerate le membra. Un passeggiero pietoso mi
porta a una casuccia vicina, di dove son trasportato a un albergo del loco, e da quello, dopo ventidue giorni di cura,
sopra un fascio di paglia condotto a Sunbury. Quel letto per
verità era degnissimo d'un poeta, coll'ossa rotte e colla borsa
più asciutta di quella d'un cercantino; perché il signor oste,
che, al pari del signor confetturiere, era devoto della Madonna,
per ventidue giorni d'ospitalità m'avea fatto pagare cinquantasei piastre! Dio vi guardi, o miei cari lettori, da tali amici!
Con tutte le attenzioni e le cure prestatemi in quella occasione
da' vari membri della famiglia, per più di tre mesi sentii gli
effetti fatali di quell'accidente. Incapace d'agire e privo in breve
di fondi, mi vidi costretto ad abbandonare e il traffico e le
operazioni, e a intaccar il mio capitaletto pel mantenimento
non inconsiderabile della casa. Per doppia sventura, il tempo
de' pagamenti era giunto, e nessuno veniva a pagare. Cominciai allora ad aprire gli occhi, ma era già troppo tardi. Il
povero mio cognato non era più a Sunbury qual io l'avea conosciuto a Trieste. La parte malsana di quel paese avea corrotto il suo buon carattere e indurato il suo cuore. I guadagni
della sua professione, sebben molto considerabili, non bastavano
alle passioni ed ai vizi da cui era predominato. Esaminando
da presso le sue azioni, scopersi che il consiglio a me dato
<pb n="23"/>
di dar a credito le mercanzie non procedeva da un desiderio
sincero di promuovere i miei vantaggi... Ma fermiamoci qui!
Non si ferisca, con ora inutili sfoghi, la tenerezza d'una sorella,
che ama tuttora il suo nome e la sua memoria, malgrado le
perdite, le afflizioni e le lagrime che costarono a lei ed a me
i suoi traviamenti e le sue debolezze. È morto: sia pace con lui! </p>
<p>Io cominciava frattanto a guadagnar le forze del corpo. Una
certa affezione però tormentavami internamente; onde trovossi
a proposito di farmi tornar a Filadelfia, per consultare qualche
buon medico. Prima di partire da Sunbury chiamai tutti quelli
che mi dovevano qualche summa, e, vedendo impossibile di
ottener da quelli danaro, condiscesi d'aspettar fino al tempo
della raccolta, e allora mi pagherebbero co' prodotti della campagna. Mi tennero quasi tutti parola, ed io vidi piena in breve
la casa mia di carni, di pelli, di burro, di cera, di fieno, di
frutta secche, di grano e di molte altre cose di questo genere.
Quello, che non serviva per uso mio, vendei per danaro, eccettuato il grano, che, in mia malora, pensai di far distillare. Caddi
in questa operazione negli artigli di tre marrani di Northumberland, presentatimisi col passaporto d'un «<foreign lang="eng">very good</foreign>» nelle
mani. Non li nominerò, perché arrossisco che il mondo sappia
ch'io ho avuto a che fare con simili traditori. Lascerò in
bianco l'infame nome, e parlerò della cosa. Il filo della mia
storia vuole così.</p>
<p>Deposi dunque ne' lor magazzini tutto il grano che avea,
e tornai a Filadelfia. Mandai sul fatto pel dottor Phisic, gli
narrai la storia della mia caduta. Mi esaminò taciturnamente,
m'ordinò l'applicazione di dodici coppette a' due lati, e si volse
alla scala per andarsene. Seguitandolo lentamente, domandai di
che cibo dovea far uso quel giorno.–Di nessuno–mi rispose egli in tuon di voce poco melliflua. Ma, quando giunse
alla porta, si volse con faccia meno ipocratica, mi disse d'andar da lui il dì seguente, e mi permise di mangiare due patate
e quattro ostriche. Mandai per un cerusico, m'applicò le coppette, e, dopo aver dormito due ore, sembrandomi di star meglio,
andai a passeggiare. Mi trovai casualmente al mercato del
<pb n="24"/>
pesce, ove ferendomi gli occhi un bellissimo non so se carpione o luccio, lo comperai, lo portai a casa, ordinai che lo
facessero bollire e ne mangiai la metà col maggior appetito del
mondo, pigliando, invece di pane, due bellissime patate, in obbedienza parziale alla dieta ordinatami da quell'eminente dottore. Andai il dì seguente a trovarlo. Fu lieto d'udire ch'io
stava meglio, che non avea trasgredite le sue prescrizioni, e
m'ordinó di seguitarle. Le seguitai rigorosamente; senonché,
invece di quattro ostriche e due patate, mi cibai di quattro
patate e di un solo pesciolino di circa due libbre. In cinque
sei giorni io stava bene. Allora lodai e ringraziai cordialmente
quell'uomo giustamente sì celebrato, ch'io nulladimeno prenderei più volentieri per mio medico che per mio scalco. Sentendomi forte della persona ed in istato d'agire, cominciai a
dar opera agli affari. Venduto l'orologio, i cavalli, la sedia e
una considerabile quantità di spiritosi liquori prodotti dal grano
che per me distillavasi, mi trovai possedere sette a ottocento
piastre, e con questi ricominciai a trafficare. Si sparse fama
frattanto, non so dir come, per Filadelfia, ch'io sapessi manipolar per tal modo i liquori stillati, da trarne una qualità
d'acquavite non dissimile a quella che da' vini stillati si trae
da' francesi distillatori. Due mercadanti rispettabili vennero da
me, e si fece un contratto di società per questa operazione.
Sembrando prosperare, volli tornar a Sunbury per disporre le
cose e per comperar quanto grano potea, per farne poscia
delle distillazioni per l'acquavite. Avendo venduti i cavalli e
la sedia, pigliai un posto nella diligenza, che va prima a Reading e di là a Sunbury. Partimmo verso la sera da Filadelfia:
dovevamo fermarci la notte a un villaggio, detto La-Trappa.
Quando giungemmo ad un certo ponte, distante da quello due
miglia, la notte essendo oscurissima e il condottiere briaco,
fummo rovesciati in un profondissimo fosso, e, di dieci ch'eravamo nella carrozza, nessuno ne uscì senza aver o rotta la
testa o dislocata una spalla o fracassato qualche osso. Io ebbi
un'orribile contusione nel braccio sinistro, spezzato l'altr'osso
che congiunge il collo alla spalla destra, e offesa talmente la
<pb n="25"/>
spina, l'osso sacro e le cosce, che non mi fu più possibile
muovermi. Mi portarono all'osteria più morto che vivo, e non
fu se non dopo la cura di tre settimane che mi potettero portar
a Filadelfia per farmi assistere da miglior medico.</p>
<p>Questi due accidenti terribili accadutimi nell'anno medesimo
in età sì avanzata non furono né si fatali né si dolorosi per
me, come lo fu la visita di un traditore di Northumberland,
il cui infamissimo nome non macchierà le mie carte, come ha
egli tentato di macchiar l'onore ed il nome mio, dopo avermi
rubata una proprietà d'alcune centinaia di piastre e seminati
i germi della discordia tra vari membri della mia famiglia.
Perdona, mio buon lettore, se, dopo aver forse eccitata la tua
curiosità, sospendo improvvisamente il racconto mio. V'hanno
talor de' delitti che narrar non si possono senza delitto. Torniamo al mio letto.</p>
<p>Io era sul punto di mandare novellamente pel dottor Phisic,
quando un amico mio, che udito aveva la mia sventura, entrò
nella mia stanza col fu dottor Barton. Non potrei dipingere con
parole qual fu l'attenzione di quel dottissimo medico, e quali e
quante le sue cure per guerirmi presto. Non pago di questo,
mi prestava diversi libri per divertirmi, mi visitava fin due o
tre volte per giorno, e rimanea qualche volta dell'ore con
me, perché non m'annoiassi restando solo. Questo altrettanto
dotto che umano medico pochi anni dopo morì; ma la memoria
della sua bontà e cortesia rimane e rimarrà indelebilmente impressa nell'anima mia, come rimane in quella di tutti i buoni:
sia pace con lui, come egli la diede a me, quando visse. In
tre altre settimane mi guerì, e immantinente tornai a Sunbury.
Trovai le cose in gravissimo disordine a Northumberland.
Tutto era ito. Mi liberai subito da' due perfidi; ma colui, che
presi in lor loco, non fu né meno ingrato né meno ingiusto
con me. Ne parlerò forse a' tempi dovuti. Fui obbligato, per
salvar l'onor mio, di tornar subito a Filadelfia, dove uno de'
miei distillatori avea passata una mia cambiale per alcune mercanzie secche, ch'io ho dovuto pagare, e che mi misero poi
nella necessità d'entrar in quella linea di traffico. Ripresi, alcun
<pb n="26"/>
tempo dopo, la via di Sunbury, e vi arrivai senza alcun avvenimento sinistro. È certamente maraviglioso ch'io abbia potuto,
a un'età sì avanzata e dopo fatti sì disastrosi, incontrar coraggiosamente e sopportar il peso di tante fatiche; e chi legge queste
<title>Memorie</title> avrà ragione di maravigliarsi assai più, quando dirogli
come in soli sett'anni valicai settantadue volte quella montagna,
e non sempre nella stagione de' fiori.</p>
<p>Dopo pruove tanto evidenti dell'umana perfidia, par che
un uomo poco lontano da' settanta avrebbe dovuto cominciar
a diffidare degli uomini, o almen a studiarli bene pria di fidarsene. Ma, come fosse volere della provvidenza ch'io cadessi
tutta la vita in mano di malvagi, tanti mali da me sofferti non
bastarono a darmi senno; anzi l'uscir da un abisso fu per
me ognor la vigilia d'entrar in un abisso maggiore. Io avea
portato con me una gran quantità di mercatanzie d'ogni genere,
e non poco danaro da trafficare in prodotti della campagna, ed
in grani principalmente. Un certo Tommaso Robins avea, per
mia disgrazia, in quell'epoca disseccato il negozio, e volea dar
a pigione la casa ed i magazzini. L'occasione mi parve propizia, e la presi in affitto. La fama di colui era qual doveva
essere. Bevitore, giocatore, intrigatore, immerso nelle laidezze,
rotto ne' vizi, capace d'ogni baratteria, d'ogni frode, con cento
altre taccole addosso, ognuna delle quali è sufficiente a rendere
un uomo disonorato. Tale era, per opinione generale della
parte sana di Sunbury, il proprietario della casa, in cui entrai
colla mia già dimezzata facoltà. Ma il mio cognato insisteva
che Tommaso Robins fosse un uomo giusto, e questo bastò
per rendermi vittima. Dopo esser caduto nelle zanne di tal
cherubino, per colmo delle consolazioni intoppai in un
serafino della medesima razza. Era costui un astutissimo
<foreign lang="eng">yankee</foreign>, venuto a Sunbury a cercar fortuna. Il diamine me lo
mandò per le mani; ed io, fidandomi, al solito, d'un medicastronzolo che me lo alzava alle stelle (e ch'io non sapea essere
suo patriotta e cugino), lo pigliai per secretario, scrivano ed
agente, più co' sentimenti di padre che di principale. Da prin-
cipio tutto andò bene. Io aveva cangiato sistema. Di venditore,
<pb n="27"/>
era diventato compratore. I fittaiuoli mi portavano i prodotti
delle lor terre, ed io, dava loro roba o danaro, secondo i loro
bisogni. Un'infinità di avventori concorreva al mio negozio;
ed io non era obbligato di vender a credito, come pria, ad
oggetto di vender molto. Vedendo i miei magazzini ripieni e
la bottega quasi vuota, feci l'acquisto d'un carro e di due
cavalli, presi al servigio mio un carrettiere, che si tenea per
sobrio ed onesto, spedii a Filadelfia, fuori che il grano da
stillarsi, tutte le produzioni rurali, e ne ritraeva quelle della
città, e, parendomi prosperar prodigiosamente nell'intrapresa,
mi credei in istato di fabbricar una casa. In otto mesi la casa
era fabbricata, ed io mi gloriava d'aver eretto il più bell'edificio di tutto il borgo. Ma io non sapeva allora che vari tarli
d'iniquità ne rodeano le fondamenta. Io andava spessissimo a
Filadelfia per vendere e comperare, e lasciava intanto gli affari
nelle mani del mio serafico yankee. Soleva costui visitar certa
feminaccia, che aveva una figlia maritata con un lavoratore
dipendente da Tommasone. Andava, diceva egli, da queste
donne, ora per leggere con esse qualche capitolo della santa
Bibbia, ora per farsi dar due punti ad una calzetta, ed ora
per fuggir l'occasioni di pericolose compagnie. Queste donne,
dall'altro canto, eran nel numero de' nostri migliori avventori:
lavavano e scopavano <foreign lang="lat">gratis</foreign> la bottega, ed ei poteva fidarsene
come di se stesso. Vedremo tra poco qual fu la chiusa d'un
sì bel panegirico!</p>
<p>Verso la fine di novembre dell'anno <num>1814</num> entra <foreign lang="lat">ex abrupto</foreign> nella mia stanza e domandami il suo congedo. Non l'udii senza
maraviglia; ma non gli chiesi le cause, ne' gli feci opposizioni.
Assestate le cose meco, comperò un bel cavallo, comperò degli
arnesi splendidi, e, colla valigia piena di suppellettili (e molti
dissero del bianco metallo), caracollando e complimentando,
partì. Egli non era stato un anno con me: il mio salario era
molto tenue, e, prima di venire al servizio mio, egli era sì
povero, che non aveva potuto per più di due mesi pagare l'oste
dove viveva, e che fu poi pagato, e forse ripagato, da me medesimo. Tutti questi riflessi non mi passaron per il capo che
<pb n="28"/>
dopo la sua partenza; ma io li discacciava come tante tentazioni
del diavolo. Dio volle però ch'io ne fossi ben presto illuminato.</p>
<p>Verso la sera venne la madre da me: ella era solita di lavare a quell'ora e di scopar la bottega. Io stava sul limitar
della porta di strada, quando arrivò. Le feci cenno d'entrare,
e qualche momento dopo, piuttosto a caso che per sospetto,
getto uno sguardo nel magazzino e non vedo la donna: un
nastro della sua scuffia appariva dall'orlo interno del banco, e
mi accorsi che, stando inclinata, frugolava le mercanzie. Mi
ritiro tacendo, per osservarne la fine. Pochi minuti dopo, credendo probabilmente di non esser da me veduta, esce pian
piano. Pian piano la seguo, scopro che tiene un fastellaccio
sotto il mantello, l'arresto, glielo strappo di mano, torno da
me e lo trovo ripieno d'oggetti rubati nella bottega. Corro da
un giudice; vo' alla sua casa con un uffiziale: la donna era
già fuggita e la sua casa era vuota. La fo' seguire per varie
direzioni, ma o non si seppe o non si poté o non si volle
trovarne traccia. Seppi alcun tempo dopo che, carica di butino,
camminato aveva tutta la notte e s'era ricovrata nella casa d'un
contadino, di dove tornò due giorni dopo in città. Fatta citare
da me davanti un giudice di pace, confessò come dal primo
di maggio al ventisei di novembre aveva ricevuto da O*** P***
agente di Lorenzo Da-Ponte, per sé, per la sua famiglia e per
quella di sua figlia «<foreign lang="eng">all the articles that was made use of in
their families; that she had paid only for about five or six
pounds of coffee and sugar, while she had received about thirty
of each; that O*** P*** had taken out of Lorenzo Da-Ponte's
store two pieces of nankeen, one waistcoat, one hat, cloth for
a coat and pantaloons, two or three pair of shoes, and often
pieces of cloth or muslin etc. for his own use</foreign>». Vi sono dell'altre accuse; ma ne aggiungerò una sola in inglese, perché
l'avvocato, che difese un tal perfido, arrossisca di se medesimo.
«<foreign lang="eng">She said also, that O*** P*** had told her he had fivehundred
dollars in his trunk</foreign>»! La confessione di questa donna fu corroborata poi da quella della figlia. Conobbi allora qual doveva
essere il mio destino. Bilanciati i conti, trovai che il frutto di
<pb n="29"/>
tutte le mie fatiche di sette mesi era ito nelle fauci o sul dosso
di due Taidi e nella valigia di quell'onoratissimo <foreign lang="eng">yankee</foreign>. Quel
ribaldo ebbe l'ardire di scrivermi e di accusar me di calunniatore!</p>
<p>A questo terribile colpo ne sopravvenne un altro immediatamente, che non lascerò di narrare. L'infedeltà di colui mi
fece far la risoluzione di non fidarmi mai più di stranieri. Noi
avevamo in casa nostra una giovane americana, della cui onoratezza, prudenza ed integrità avevamo da dodici anni indubitabili pruove. Commisi a lei la cura del negozio, e pigliai
un'altra donna per quella della famiglia. La prima sera, avendomi preparata la cena vicino al foco, si mise a sedere poco
lontano da me. Io aveva deposto sulla mensa un libro di conti,
in cui teneva alcune cedole di banco, tra le quali tre ve n'erano
di cinquanta piastre ciascuna. Finita la cena, colei si leva in
silenzio, piglia quel libro, lo mette sul vicin desco; ma, come
veduto aveva il danaro che conteneva, lo prese in maniera da
lasciar cadere una parte delle carte. Prima d'andare nella mia
camera, ripiglio il mio libro e lo colloco sul capezzale del letto
mio. Lontano da ogni sospetto, m'addormento, dormo placidamente; ma qual fu la sorpresa e l'affanno mio, quando, allo
svegliarmi al mattino, l'occasione portò che aprissi quel libro
e che trovassi che quelle tre cedole appunto erano sparite!
Corsi subito al loco dove avea cenato, cercai invano per tutti
gli angoli della casa, e allor, chiamata a me quella donna, su
cui sol potea cadere il sospetto mio, l'esaminai, la pregai, la
minacciai, la feci metter in carcere; ma tutto fu vano. Una
mia vicina trovò, pochi giorni dopo, una di quelle cedole celata
sotto una pietra smossa dal suo sogliare; fu veduta colei il
giorno prima frugolar quella pietra stessa al levar del sole:
tutti nulladimeno mi dissero che il provarlo in giudizio sarebbe
stato difficilissimo, e mi toccò inghiottire una pillola di cento
piastre.</p>
<p>Duolmi dover raccontar tali bagattelle a chi forse aspetta di
trovare più importanti materie in questo volume. Si ricordi
però che le cose di questo mondo sono tutte proporzionate allo
<pb n="30"/>
stato delle persone alle quali succedono, ai tempi e alle circostanze. La storia d'una serie continua di calamità, che affliggono un uomo omai giunto all'ultima vecchiezza, non favorito
dalla fortuna, incapace d'ogni atto vile, e solo sostenitore di
dipendente famiglia, non è, per mio avviso, meno interessante
per l'anime compassionevoli che il racconto d'una battaglia
perduta da un gran generale o quel d'una squadra che fatto
abbia naufragio a un comandante di mare. Chi non ha l'anima
capace di questo nobile sentimento, chi crede che le vicende
d'un uomo solo, perché non famoso, perché non grande, non
bastino a servire di scola o ad interessare chi legge, non ha
bisogno, né per sé né per me, di leggere queste <title>Memorie</title>.</p>
<p>Fu appunto nel tempo in cui trovavami in tanti guai, che
mia cognata finì di vivere. Pareva che la sua morte cagion
dovesse essere di qualche sollievo a' bisogni miei. Questa donna
era vedova da pochi anni, padrona assoluta d'una considerabile
facoltà, acquistata quasi intieramente per la mia carità e per
gli industriosi talenti della sorella; non aveva figli; e, sebbene
sapessi ch'ella non mi voleva tutto il suo bene, sperava nondimeno che, condotta al letto di morte, non osasse farmi la
ingiustizia di privarmi affatto e per sempre anche di quello
che la sorella aveva, per troppa cautela e per una malintesa
sororia confidenza, depositato nelle sue mani. Immemore tuttavia
delle mie beneficenze e de' miei sociali diritti, m'escluse da un'eredità di quattordici a quindici mila piastre! Dio non le attribuisca
a delitto i mali e l'avvilimento, che a me cagionarono e a tutta
la mia famiglia le disposizioni dettatele da un odio ingiusto e
da una sconsigliata vendetta! Per ora non più di ciò. Dopo
tanti rabbuffi della fortuna, e tanti tradimenti di perfidi, mi
vidi alla necessità o di sospendere ogni operazione o di cercar
de' soccorsi altrove per proseguire. Ipotecai allora la casa. Tra
effetti e danaro, ebbi una certa somma, che avrebbe forse bastato a porre le cose in buon ordine, se l'ignoranza dell'avvocato, che stipulò le condizioni dell'ipoteca, e la lenta sordidezza del prestatore state non fosser cagione che il soccorso
giunse dopo la rotta. Per le lor dilazioni, il danaro, che doveva
<pb n="31"/>
servire a comperar oggetti vantaggiosissimi, arrivato fuori di
stagione, ad altro non servì che a pagare dei debiti, ed io mi
ritrovai conseguentemente più imbarazzato di prima.</p>
<p>Erano in questo stato le cose, quando giunse la nuova della
pace conchiusa tra l'Inghilterra e gli Stati uniti d'America.
Questa pace, poco aspettata, diminuì quasi del cinquanta per
cento il valor delle mercanzie. Un bizzarrissimo equivoco era
stato cagione, alcun tempo prima, che io riempiessi più del mio
solito i magazzini. Passando un giorno per Reading, mi fermai
in una osteria per dar riposo a'cavalli. Nella camera, in cui
entrai, v'era tra gli altri un francese che conoscevami e che
gridò, appena videmi:–<foreign lang="fra">Oh, monsieur Du-Pont! comment vous
portez-vous?</foreign>– In tuon allor basso ma intelligibile, s'udì ripetere
da più bocche:–Du-Pont! Du-Pont! Du-Pont!–Io non
sapeva che credere di questa specie d'eco, cagionato dal nome
mio. Chiesi un bicchieretto di vino ed uscii dalla camera. Al
mio rientrarvi, diverse persone mi fecero cerchio e, come fossero amici miei di trent'anni, mi dissero che udito aveano
abbastanza di me per offerirmi le loro mercatanzie a' termini
e prezzi di Filadelfia. Andai allora a' lor magazzini e ne feci
scelta. Dopo aver pagato in contanti gli oggetti che scelsi,
mostraronsi tutti desiderosi d'aprire con me traffico più esteso.
Chi m'offriva droghe, chi liquori, chi panni, chi tele, per
ricever in pagamento cambiali, danaro, prodotti rurali, come
o quando più mi tornasse. Io non potea capire donde nascesse
tanta ansietà di vendermi a credito in persone che sì poco
mi conoscevano e che d'altronde io sapeva esser molto caute
nel trafficare. Io avrei potuto quel giorno portar via tutto
Reading, se contenuto l'avesse il mio carro. Non fu se non
al momento della mia partenza, quando uno di que' mercadanti
mi pregò di salutare il «suo amico e cugino mio Du-Pont»,
potuto spiegare l'enimma. Preso m'avevano tutti costoro per
uno della famiglia Du-Pont, da cui manipolata è la polvere:
corteggiaron così nel mercatantuccio di Sunbury il ricco fabbricatore di Brandywine. Vedremo tra poco quanto caro mi
costò quell'equivoco.</p>
<p><pb n="32"/>
La mia perseveranza, nulladimeno, e i guadagni considerabili, ch'io facea in questa maniera di traffico, avrebbero, se
non impedita, ritardata almeno di molto la mia caduta, se un
semiavvocato di Sunbury, non so se per malignità di carattere
o per isperanza d'ottenere clienti a un uffizio di poca fama,
diede il colpo di grazia al mio credito. Andò a Filadelfia, e,
tanto in quella città quanto in quelle per cui passava, esagerò
le mie sventure, ne creò di novelle, e distrusse ogni confidenza
che in me s'aveva in tutta quella parte di Pensilvania. Spaventati da' suoi rapporti, tutti coloro, che avevano avuto a che
fare con me, mi saltarono addosso come tanti cani famelici, e
fecero di me e delle cose mie una miserabile carnificina. Il
primo a comparire in questo campo di persecuzione fu quel
mercadante, che prestato m'aveva il danaro con ipoteca. Fu
Levy che il consigliò, fu Levy che intraprese d'agir per lui
al suo ritorno a Sunbury, fu Levy che tentò tre volte di far
vender <foreign lang="lat">sub hasta</foreign> la casa mia, sperando d'ottenerla per sé o
per un suo favorito <foreign lang="eng">for little or nothing</foreign>. È ver che le leggi e
la costanza mia delusero la sua speranza; ma il romore di
questo tentativo fu a me tanto pernicioso, quanto stata sarebbe
la stessa vendita. Due mercadanti di Filadelfia, che solevan
mandarmi mercanzie per prodotti, ritennero tutto ciò che loro
spedii e rimandarono vuoto il mio carro. Due altri di Reading
impiegaron un famoso furfante a ricuperar da me quello ch'io
loro dovea, e il primo saluto datomi da costui fu in compagnia
dello scerifo. I fittaiuoli, che alcun tempo prima aveano in me
molta confidenza, mi chiedevano i pagamenti prima di portare
le produzioni. Accadde a quest'epoca che que' mercadanti di
Filadelfia, con cui io m'era associato nella manifattura dell'acquavite, ebbero la disgrazia di fallire, e questo fallimento mi
privò di un grande aiuto, ch'io riceveva da' loro fondi e dal
loro credito. Con tutto questo torrente di foco, io sarei forse
ancora in quell'infelicissimo borgo, se la mano della provvidenza non m'avesse tratto da quello, come talora si trae pei
capelli fuori dell'acqua un uom vicino ad annegarsi. A forza
di pazienza, di sacrifizi, d'attività, dopo aver fatto fronte a
<pb n="33"/>
tante calamità e persecuzioni, avea potuto entrar nella mia
nuova casa, empier la bottega di mercanzie, pagar o assicurar
i pagamenti a' creditori più timidi, somministrare del grano a
due diversi distillatori e ricuperar un buon credito.</p>
<p>Io gioiva in me stesso d'aver trionfato alfine di tanti nemici:
ma poco sapeva allora che, uscito dall'acqua, non faceva che
correre al foco, in cui mi sforzava a tutto potere di precipitare.
Ma la mano invisibile, che venne tant'altre volte al soccorso
mio, liberommi anche questa dalle fauci di leoni e di dragoni,
e compensò la sofferenza, e il coraggio mio con un de' più
dolci e desiderabili avvenimenti della mia vita. Fúr le tribulazioni di Sunbury che mi hanno ricondotto per vie mirabili
alla cara e da me ognor benedetta città di New-York; e quai
furon, e per gli altri e per me, gli effetti felici del mio ritorno,
vedrassi (con gioia il dico) nel rimanente di questo volume.
Terminiam la storia di Sunbury.</p>
<p>Erano in questo stato di risorgimento gli affari miei, quando
quell'avvocato medesimo annunziò per una seconda volta la
vendita della mia casa. Questa novella atterrì più che prima
i miei mercadanti, uno massimamente, a cui io doveva seicento
ottanta piastre. Io aveva molta parzialità per lui. Udendolo
inquieto, volai a Filadelfia e procurai di persuaderlo ch'io aveva
abbastanza da pagar tutti, ma che egli ad ogni modo sarebbe
l'ultimo a perdere un soldo con me. Parve soddisfatto, mi
compatì, mi lodò e mi promise assistenza. Io era tanto sicuro
della sua amicizia e della bontà del suo cuore, che lo pregai
di vedere tutti quelli, a cui io doveva qualche danaro, e procurar
di tranquillarli. Mi servì puntualmente! Partendo da me, mi proise di rivedermi il seguente giorno; ma, invece di ciò, andò
immediatamente da un negoziante, a cui io doveva circa cento
lire, lo consigliò d'arrestarmi, gl'insegnò il loco di mia dimora,
e partì per Sunbury, dove, mentre io sarei stato nelle prigioni
di Filadelfia, in virtù di certo stromento giudiziario ch'io gli
avea dato, sperava aver l'agio d'impossessarsi di tutto il mio.</p>
<p>Adottossi il suo consiglio: verso le cinque della sera fui
nella mia casa arrestato. Corsi da vari conoscenti ed amici per
<pb n="34"/>
trovar guarentia: chi non era a casa, chi avea giurato di non
segnar il suo nome per chi che sia, e chi si burlava di me.
Erano suonate le sei della sera; io era già alle porte delle
carceri, quando quel cortese contestabile, impietosito dal caso
e dagli anni miei:–Tolga Dio–disse–ch'io chiuda in una
prigione un personaggio dell'età sua e della sua presenza!
Ella ritorni a casa, io la vedrò domattina.–Questa fu la seconda
volta in mia vita ch'io trovai in genti di tal mestiere quella
pietà, che non ho ancora trovata in mille chiamati «grandi»
dal mondo. La mattina mi vide: trovai due mallevadori, e
prima che suonassero le nove partii per Sunbury. A Reading
seppi che il mio protettore assistente era partito per quel
paese quattr'ore prima. Arrivato a quel borgo, s'abboccò con
due avvocati, che fecero cercare dello scerifo. Non potendosi
ritrovare, si mandaron de' messaggi per ogni parte, e nella
confusione, cagionata dalla fretta che aveasi di porre un sequestro nella mia casa, si riseppe la sua intenzione da molti.
I curiosi la sparsero per la borgata; e, appena giunse all'orecchio di «centogambe» Tommaso Robins, ei corse velocemente
a casa mia e, a forza di chiacchiere, di proteste, di giuramenti,
seppe ottenere da' miei domestici tre stufe, un carro, sei cavalli
e i lor fornimenti. Chiuse le porte, le finestre ed ogni entrata
della mia casa, portò il tutto da sé, e, sapendo ch'io doveva
giunger la sera, spedì un messaggio alle barriere per informarmi
di ciò ch'era accaduto: venne quindi egli medesimo ad incontrarmi, e, affettando la più cordiale amicizia, me ne disse tante
quel traditore, ch'io gli diedi in guardia anche il cavallo mio
ed il calessino. Gli avvocati contrari, pochi dì dopo, vennero da
me, e ci accordammo assai facilmente. Riapersi i magazzini e
ridomandai i miei effetti da Robins. Mi furono rifiutati! Non perda
per carità il mio lettore il filo curioso di questa storia. Giovanni
e Tommaso Robins erano miei mallevadori in due differenti
azioni, ma Tommaso doveva a me cento e novantasette piastre
in bilancio di varie mercatanzie. Scegliemmo unanimemente
<abbr>G.</abbr> Grant, soggetto rispettabile di quel borgo, per revisore de'
conti e per arbitro. Esaminate le carte, ordinò ch'io pagassi
<pb n="35"/>
la tassa apposta alle distillazioni, per cui Tommaso Robins col
fratello del detto Grant era guarentigia, e che per le quattrocento ottantotto piastre dovute da me allo scerifo, per cui erano
mallevadore Giovanni e Tommaso Robins, Robins pagar dovesse
le centonovantasette dovutemi e il rimanente di tutta la somma
si dovesse pagare da me; ma che, ciò fatto, restituiti mi fossero
i miei cavalli, il mio carro ed i fornimenti, con tutto ciò che
m'apparteneva. Pagai la tassa di distillazione immediatamente,
e offersi di pagar al scerifo la parte mia, se Tommaso Robins
pagar voleva centonovantasette piastre dovutemi; ma, come il
sudetto Tommaso Robins non aveva al suo comando tal somma,
così tanto <abbr>G.</abbr> Grant che l'altro fratello di Robins ordinarono
che rimanessero quegli effetti nelle sue mani, finché potuto
avesse ciò fare. Vedremo in breve l'effetto di questa altrettanto
ingiusta che sconsigliata sentenza. Chiesi di mandar a Filadelfia il mio carro con un carico di prodotti rurali. N'ebbi per
somma grazia la permissione, a patto però di consegnar carro
e prodotti ad un carrettiere de' Robins. Io, che conosceva
abbastanza la lunghezza de' loro artigli, insistei di mandar il
mio. Non era questi distante se non dieci miglia da Sunbury,
quando quello assassino il raggiunse, gettò tutto il carico sulla
strada, ch'io perdei per metà, e tornò trionfante e gioioso
con carro e cavalli all'albergo d'iniquità. Chi potea opporsi a
tal perfido nella borgata di Sunbury? Proposi novellamente di
pagar la porzione dovuta da me allo scerifo a conto della
obbligazione giudiziale di quattrocento ottantotto piastre: mi
rispose che non aveva danaro per pagare la sua tangente.
Ritenne nulladimeno, col diritto del più forte, tutti i miei
effetti nelle sue mani. Le mie stufe andarono a pagare alcuni
altri debiti del signor Tommaso Robins; il carro e i cavalli
miei servirono a portar legna, sabbia, sassi, calcina, carbone, <abbr>ecc.</abbr> <abbr>ecc.</abbr>, per la casa del signor Tommaso Robins, pegli
amici, creditori e satelliti dei signor Tom Robins; e nelle notti
de' dì festivi vegliarono alle porte de' vari serragli del signor
Tom Robins, poco meno che morti di fame e di freddo. Gridai,
pregai, minacciai, chiesi soccorso, chiesi giustizia; ma niente
<pb n="36"/>
mi valse. Ebbe un giorno l'audacia di farmi dire che, s'io
pagassi le quattrocento ottantotto piastre al signor scerifo, egli
mi renderebbe carro e cavalli, e pagherebbemi le centonovantasette dovutemi, <foreign lang="eng">when convenient; </foreign> ma che, in caso diverso, ne
farebbe una pubblica vendita! Si fece la vendita, ma i compratori erano tutti apparenti; così tutto, niente eccettuato, tornò,
pochi istanti dopo, alla stalla del nuovo Caco.</p>
<p>Altro ripiego allora non rimanendomi, mi vidi sforzato a
chiamarlo in giudizio, ripiego <foreign lang="lat">periculosae plenum aleae</foreign> nella
corte di Sunbury, come in appresso vedremo. Fissato il dì
dell'arbitrazione, nominai dal mio canto due de' più abili ed
onorati cittadini del loco, il signor Luigi Duart, membro del
congresso per quella contea, e il signor <abbr>G.</abbr> Cawden, rispettabilissimo mercadante di Northumberland. Robins scelse due
de' suoi più intimi amici, ed io non m'opposi, tanto sicuro
rendevami la giustizia della mia causa. Il signor <abbr>O.</abbr> Gobins,
personaggio probo, sensato e avvezzo alle arbitrazioni, fu il
quinto giudice scelto dagli altri quattro. Trattai la mia causa
io medesimo, coll'assistenza però dell'avvocato generale di quel
distretto, dell'eloquentissimo signor Bradford. Tommaso Robins
parlò per sé. I testimoni si esaminarono, ed anche tra questi
vi si trovavano i confidenti di quella triade diabolica: Giovanni,
Gilberto e Tommaso Robins. I cinque si ritirarono e unanimemente, anche gli amici, lo condannarono ad un'ammenda di
cinquecento piastre, che non era tuttavia più che la metà de'
miei danni. Alla fine di trenta giorni appellò. Il dì della trattazione, che non seguì se non quasi due anni dopo, io era a
New-York. Due de' più cospicui avvocati di quelle corti perorarono per me: or odi umano lettore qual mostruosità s'è veduta in quella occasione. Quell'avvocato medesimo che ricevuto
aveva da me una mercede (<foreign lang="eng">fees</foreign>) pe' suoi consigli, quello che
assistito m'aveva al giudizio degli àrbitri contra Tommaso
Robins, unto le mani da lui e da' suoi mallevadori, osò presentarsi davanti il giudice del distretto, e un corpo di giurati,
il più illuminato de' quali era uno zoppo bettoliere, capace
di tutto fuori che di leggere e scrivere, osò sostenere che
<pb n="37"/>
Robins non avea abbastanza rubato per condannarlo a pagar
cinquecento piastre al Da-Ponte, e che quel bravo galantuomo
avea degli altri galantuomini come lui, pronti a giurare e a
pruovare quel che diceva. Esaminò questi testimoni, <note place="foot" anchored="yes">
<p>Erano questi stati già esaminati in prima istanza.</p></note>
pratica
orribile nelle corti di Pensilvania; e quegli onesti e sapientissimi giurati decisero <foreign lang="lat">uno ore</foreign> che <foreign lang="lat">pro omni et toto eo</foreign> il
galantomenone Tommaso Robins pagasse come per atto di
carità duecentocinquanta talleri a Lorenzo Da-Ponte. Abbassai
gli orecchi come un povero asinello stanco, e adorai nel secreto
del mio core una sì luminosa sentenza. Minosse, cred'io, non
ne proferì mai di più giuste!
Vuotiamo adesso l'amara coppa! Arrivato il momento in
cui questi duecentocinquanta talleri dovevano pagarmisi, i beni
di Tommaso Robins eran divenuti proprietà del fratello Gilberto,
del fratello Giovanni, del cognato P***. Il signor <abbr>W.</abbr> Brady,
scerifo della contea, era volato nella luna e portate seco tutte
le carte, i documenti e gli atti di quella corte; le guarentige
del signor T***, mallevadore del signor scerifo, aveano anche
esse dovuto fallire; e così andarono in fumo sei cavalli ed un
carro, che m'aveano in punto costato seicento e cinquanta
piastre, e che l'avvocato del popolo, i suoi testimoni ed i suoi
giurati avevano fatto valerne dugento e cinquanta! Non vi
son dunque leggi nella infelicissima Sunbury? Sì, signore, risponde Dante:
<q rend="block" direct="unspecified">
<lg type="versi">
<l>Le leggi son, ma chi pon mano ad esse?</l>
</lg></q></p>
<p>Se uno vi ponesse mano, non vi si vedrebbero impuniti
tanti delitti, tante usurpazioni, tanti tradimenti. Non avrebbe
osato un avvocato di quella corte rimetter fraudolentemente
uno stromento di vendita segnato da' venditori ad un perfido,
che per tal maneggio mi scroccò tremila iugeri di terra per
men della quarta parte del loro valore reale. E non avrebbe
un altro avuto l'ardire di farmi sborsar trecentocinquanta piastre
<pb n="38"/>
per esimere se stesso dal pagamento, esponendomi poi alla
dura necessità di litigar con un assassino, con cui unissi egli
stesso per farmele perdere coll'interesse d'ott'anni. E un altro
ch'io trassi dalle prigioni, prestandogli una cambiale dovutami
da chi l'avea incarcerato, non mi avrebbe negato e tuttavia,
non mi negherebbe quegli ottantacinque talleri, che lo liberarono dalle carceri e che da quasi nove anni egli ha ricevuto.
Eppur queste furono, tra tante e tante altre, l'estorsioni, le soperchierie e i tradimenti da me sofferti da un Bojer, da un
sedicente Sightzinger e da un Goodhart, in un borgo della
felicissima America, tanto ammirata per le sue leggi, per la
sua giustizia e per la sua ospitale filantropia!</p>
<p>Ma non fúr queste le maggiori miserie sopportate da me
in quella «sepoltura del sole». <note place="foot" anchored="yes">
<p>Si allude al nome del borgo.</p></note>
E quello, ch'ora m'accingo
a raccontare, sarà l'ultima pennellata del mio ritratto. Stanco di
sopportare tribolazioni e sferzate, vendei tutto il poco che
ancora m'appartenea, e divisi il prodotto tra' creditori. Mi ritirai quindi in una casuccia di legno, fabbricata da me, e v'incaminai un piccolo commercio, i cui profitti appena bastavano
a dar un modico alimento alla mia famiglia. Alcune tenui
somme di danaro pagatomi da varie persone che mel dovevano;
i lavori di quella fedelissima giovine americana, che vivea allor
da più di dodici anni e che vive ora da ventiquattro con noi;
e una rigorosissima economia nelle spese domestiche m'avrebbe
forse riposto a poco a poco, se non in uno stato di vita comoda,
in quello almeno d'una tranquilla e pacifica mediocrità! Tu,
che leggi le mie vicende e c'hai un'anima capace di pietà e
di giustizia, non inorridire, se puoi, al racconto verace di
questa storia. Io era pe' soliti affari domestici uscito di casa,
quando polveroso ed ansante un messaggiero mi si fa incontra,
e non ha tempo se non di dirmi:–Per carità, andate a casa! Vi corro tremando; a qualche distanza veggo una ciurma di
gente che circonda la detta casa; m'accosto, e nell'entrata di
<pb n="39"/>
quella scorgo lo scerifo (che non era ancor fuggito), il fratello
di Robins e alcuni loro sgherri, che ne facevano uno spogliamento totale. In meno d'un'ora non v'era più nulla, nemmeno
i letti! Ignorando le cagioni di tale fatto, andai all'uffizio del
protonotario per esserne informato. Mi fu allora detto che la
persona, a cui io doveva i quattrocentoottantotto talleri, ad
istanza della quale il mio carro ed i miei cavalli erano stati
presi in esazione, e per cui Giovanni e Tommaso Robins divenuti erano sicurezza, era caduta su' beni di Gilberto Robins,
allora defunto, e che Giovanni Robins, suo esecutore e amministratore, era quindi venuto contra me e s'era impadronito
legalmente de' miei effetti, per indennizzazione di quel carro
e di quei cavalli, che per volontà e comando specifico del
sopradetto Gilberto rimasti erano in mano di Tommaso, e che
Tommaso avea venduto, a dispetto delle opposizioni e delle
offerte di pagamento di Lorenzo Da-Ponte, e tenuto avea pacificamente tutto il prodotto per sé. Ricorsi a' rispettivi tribunali. Esposi la storia delle mie persecuzioni, e tutto quello che
ho potuto ottenere furono i letti, su cui dopo aver versate per
poche notti l'ultime lagrime, presi la risoluzione salutare di
lasciar Sunbury.</p>
<p>Il giorno quattordici di agosto dell'anno <num>1818</num>, alle dodici
ore della mattina, diedi l'estremo addio a quel per me nuovo
Egitto ed a' suoi fatalissimi abitatori. Arrivai felicemente a
Filadelfia, e mia intenzione era di fermarmivi colla famiglia e
poi spargervi la lingua e letteratura del mio paese, come aveva
fatto a New-York. Un giovinetto italiano arrivato era alcun
tempo prima in quella città, e seco portato vi aveva i principali tesori della letteratura italiana. Mi parve l'occasione propizia al disegno mio. M'accontai co' primi letterati di quella
capitale, co' direttori della pubblica libreria e proposi loro
l'acquisto di tutti o di parte de' libri, che recati avea seco
quel giovane. Trovai con sorpresa e cordoglio che non se ne
sapeva più ch'a New-York quand'io vi arrivai. Non mi perdei
tuttavia di coraggio. Offersi alcuni libri alla pubblica libreria,
pe' quali s'avesse un saggio della sua bella letteratura. Il signor
<pb n="40"/>
Collins, uno de' più rispettabili cittadini di quella città e direttore anch'esso della civica biblioteca, s'adoperava meco con
molto zelo e pareva ansiosissimo di vedermi riuscire. Mi si
diceva però che la biblioteca non aveva allora de' fondi, ma
che sarebbe molto probabile che in poco tempo ne entrassero,
e che allora si parlerebbe. Questa lieve speranza bastò per
incoraggirmi e per farmi cercar tutti i mezzi per acquistare
que' libri. Ipotecai, vendei tutto quel poco che ancor avea, e
proposi a quel bravo giovine di comperare la <title>Storia letteraria</title>
di Tiraboschi, e duecentocinquanta volumi de' <title>Classici</title> di Milano, dandogli cento piastre in contanti, e pel rimanente una
cambiale a sessanta giorni. La mia proposizione venne da lui
accettata, ma al fin de' sessanta giorni mi fu seccamente detto
da certo avvocato poco galante che la biblioteca non aveva
fondi e che io poteva tenermi i miei libri. Erano questi nelle
mani d'un francese, che, avendo indossata quella cambiale, li
tenea come per sicurezza presso di sé. Udita la risposta del
signor avvocato, diede nelle smanie, mi caricò d'improperi, e,
senza darmi il menomo respiro, mandò que' libri dal libraio
francese, gli ordinò di venderli ad ogni prezzo; e già quel caro
signor libraio credea d'aver que' duecentocinquanta volumi per
poco più di centocinquanta piastre, benché sapesse che me ne
costavano circa quattrocento! Per non dargli questa vittoria,
andai da quel commerciante che aveva la mia casa di Sunbury
in ipoteca, gli vendei per tremila piastre una fabbrica che me
ne costava cinquemila, e, a conti fatti, non mi rimanevano se non
dugento piastre: ma queste bastavano a redimer que' libri, dove
il più bel fior è raccolto della nostra antica letteratura. Era questa
la prima volta che m'era capitata alle mani questa nobile, scelta
e giudiziosa collezione, in cui non so se più deva ammirarsi il
coraggio degli editori, la ricchezza delle dichiarazioni o la vastità,
sublimità e bellezza delle materie. Non posso ridire qual fu la
mia gioia nel vedermi padrone assoluto d'un tal tesoro! Dopo
aver qualche tempo pensato come disporne, vedendo che in
Filadelfia o non si voleva o non si sapeva conoscerne il pregio,
parvemi che una voce interna mi dicesse: «mandalo a Nova<pb n="41"/>
Iorca». Pigliai questa voce come una inspirazione celeste,
ed inviai senza dilazione, pel mio troppo presto rapitomi figlio,
la metà di quelle gioie preziosissime in questa città. Si presentò
agli allievi ed amici miei, e senza la menoma difficoltà in tre
soli giorni n'ebbe profittevole spaccio. Tornò trionfante a Filadelfia, e insieme col danaro portommi una graziosissima lettera del mio angelo tutelare, signor Clemente Moore, nella
quale invitavami a ritornare a New-York per ridarmi interamente alla coltura e diffusione della nostra letteratura e favella. </p>
<p>Sarei partito sul fatto per Nova-Iorca, se un affare d'alta
importanza non m'avesse trattenuto. Certo Giuseppe Mussi,
<foreign lang="lat">notus in Iudea deus</foreign>, teneva vari stromenti di certe terre, che
appartenevano a Giovanni Grahl, padre della mia moglie. Erano
questi stati depositati in sua mano dal figlio del sudetto Grahl,
in un tempo che eran entrambi falliti, entrambi in prigione.
Queste terre furono occupate a certa epoca da persona straniera,
che le coltivava e godeva pacificamente, senza che né Mussi
né alcuno de' Grahl ne domandasse il possedimento. In capo
a molti anni morirono padre e figlio, e, rimanendo erede l'unica
figlia, trovai documenti certi di collusione tra i due incarcerati
falliti. Domandai perciò la restituzione di quelle terre dal posseditore, in virtù di nuovi stromenti tratti da' pubblici uffizi,
dove registrate erano come proprietà di Giovanni Grahl. Mussi
si oppose, allegando che quelle terre eran sue e che aveva dato
tra effetti e contanti a Pietro Grahl da due a tremila piastre.
Questo bastò per dar al Drummeller un buon pretesto per rimanerne posseditore. Ebbi varie conversazioni col Mussi, e, non
conoscendo abbastanza né le sue astuzie né la sua morale né
la sua avidità, credei colle ragioni e colla piacevolezza poter accomodare le cose. Io non poteva capire come un uomo, arrivato alla decrepitezza, abbastanza ricco, senza famiglia, senza
bisogni, potesse tentar di tenere per raggiri e artefizi proprietà
su cui non poteva avere il menomo diritto. E quella sua asserzione d'aver dati al figlio Grahl da due a tremila piastre, al
punto d'un fallimento e in prigione, mi pareva non solo ridicola
ed insostenibile, ma ardita ed ontosa perché lo dichiarava
<pb n="42"/>
fraudolente e spergiuro verso quelli che doveva aver ingannato
con un finto fallimento. Proposi nullameno di pagargli una certa
summa, se restituivami le mie carte; e facea volentieri tal sacrificio, pel terrore di dover ricorrere alla legge in Pensilvania,
e più ancora per un giusto sospetto, che ogni giorno più in
me cresceva, di dover esser alfine ingannato da' raggiri, dalla
furberia e dalle male pratiche di tal uomo. Narrommi una sera,
in cui era un po' più del solito <foreign lang="lat">bene potus</foreign>, ch'avendo egli una
lite con una vedova per una sua domanda di seicento piastre,
non avendo altra via d'ottenerle, offerse un guiderdon di duecento talleri all'avvocato di quella femmina, se gli facea guadagnare la lite; che per tal mezzo la guadagnò, che l'avvocato
gli domandò quei dugento talleri, che chiamollo in giudizio; ma
ch'egli se la rise dell'avvocato, del giudizio e della vedova, non
pagò un soldo ed egli si godette i suoi seicento talleri in pace.
Quando la santità delle leggi può esser profanata sì impunemente, qual dev'essere poi il destino del povero? Nulladimeno,
dopo aver invano tentate tutte le strade d'un accomodamento,
fu giocoforza ricorrere ad avvocati. Ne scelsi due de' più accreditati di Filadelfia, esposi le mie ragioni, ed opinione era
dell'uno e dell'altro che le sue pretese fossero insostenibili. Mi
propose un'arbitrazione, ed io l'accettai. Mi parve più saggio
consiglio quello di rimettermi al giudizio di tre uomini addottrinati che a quello d'un corpo di giurati, scelto generalmente
dal basso popolo. Io non poteva dimenticarmi de' giurati di
Sunbury! Ma qual è l'onesto uomo, l'uomo dotato d'onore e di
rettitudine, che possa guardarsi dagli artefizi de' perfidi? Mentre s'agitavan le cose, m'introdusse colui da certo Musgrave,
che, a tutte le apparenze, era un personaggio sensato, gentile e
onorevole. In pochi giorni divenimmo amici. Parlando di Mussi
e del caso mio, mi disse un giorno queste precise parole:–Il
Mussi pretende d'esser padrone di molte terre. Io, che so come
ne ha ottenuti gli atti di vendita, non gli darei un baiocco di
tutte quante.–Io gli offersi mille piastre–risposi allora–per
riavere tutte le carte, ma egli ne domanda tremila!–Non un
soldo, non un soldo!–ripigliò vivacemente il signor Musgrave.</p>
<p><pb n="43"/>
Affrettiamci alla fine. Scegliemmo gli àrbitri. Si fissò il dì
dell'arbitrazione. Per una certa finezza, che io allora bene non
intendeva, un solo avvocato dovea parlare per me, un solo per
lui; e, ad onta dell'evidenza delle ragioni da me già allegate,
ad onta che certa carta da lui prodotta colla segnatura del padre
Grahl fosse intieramente di carattere diverso da quella ch'io
presentai e provai legittima per vari ordini su banchi di Filadelfia, scritti da lui; ad onta finalmente d'un irreprensibile testimonio, che pruovò tutto il contrario di quello che Mussi diceva (e, si noti bene, senza alcun testimonio), que' tre sapienti
àrbitri decisero che il signor Giuseppe Mussi dovesse restituire
al signor Lorenzo Da-Ponte le sue terre, ma che prima gli si
dovessero pagare dal signor Lorenzo Da-Ponte non tremila
piastre, come egli chiedeva, ma tremila e quattrocento, com'era
giusto. E chi fu il primo degli àrbitri? Il signor Musgrave!
E come finì la faccenda? La povera mia famiglia perdé per tale
sentenza i soli beni ch'avrebbe potuto ricuperare per materno
diritto. Mussi non ottenne niente, nemmeno per la via de' tribunali, dal posseditore Drummeller; ed io, più di cinque anni
dopo, trovai nelle mani d'un avvocato in New-York un conto
di spese di legge, che montava a centosessanta piastre, e che
la carità, umanità e bontà del signor Giuseppe ridusse poi a
centoventi. Questa fu l'ultima calamità sofferta da me in Pensilvania.
<q rend="block" direct="unspecified">
<lg type="versi">
<l><foreign lang="lat">Claudite iam rivos, pueri; sat prata bibere</foreign>.</l>
</lg></q></p>
<p>Assestai allora gli affari domestici a Filadelfia, pagai alcuni
debitucci della famiglia, e con borsa vuota e con cor pieno di
speranze e di gioia, il giorno ventisei di aprile dell'anno <num>1819</num>
salutai dalla contraria sponda del suo bel fiume la nobile, popolosa ed a me cara città di New-York. Mio cortesissimo lettore, t'aspetto alla quinta parte di queste <title>Memorie</title>, in cui ti prometto una scena tutta differente.
<pb n="44"/></p></div1>
<div1 type="parte">
<head>Parte Quinta</head> <head>(1819-1830)</head>
<p>Dalle sponde dell'Hudson, che siedono a specchio della popolosa New-York, feci portar senza indugio in una barchetta il
<pb n="47"/>
mio bagaglio, il qual consisteva in pochi vestiti, cento e quaranta volumi de' <title>Classici</title> e alcuni volumetti bodoniani; e, varcata quella riviera, ricalcai le pietre a me care di questa avventurata città. Le prime aure che vi spirai bastarono a esilararmi
gli spiriti, richiamandovi mille rimembranze soavi e creandovi
una consolatrice lusinga di miglior sorte. Promisi quindi al lettore amico una scena diversa da quella che gli presentai negli
altri volumi di queste <title>Memorie</title>, e mi dorrà più che a lui se,
deluso in questa speranza, non m'è dato tenergli la mia parola.
Vero è tuttavia che i beni goduti ed i mali da me sofferti, da
che ho lasciata la Pensilvania, furono in tal guisa alternati, che
non m'è facil decidere da qual parte, gli uni cogli altri pesando,
si vedrebbe cader la bilancia. Sia di ciò giudice il mio lettore;
cui, se tanto darammi il cielo di vita, or tra rose e viole ed
or tra spine ed ortiche, ricondurrò passo passo per tutti i sentieri da me trascorsi in questo variato decennio. Rallegriamci
frattanto del suo fortunato cominciamento.</p>
<p>Le ristrettezze de' mezzi non aveanmi permesso di condurre
con me la famiglia. Un solo de' miei figliuoli era compagno
mio, giovinetto di rari talenti, che promettea dalla più tenera
età d'essere col tempo l'onore de' suoi e la gloria e il sostegno
de' miei vecchi giorni. La brama d'allontanarlo da Filadelfia non
fu l'ultimo stimolo per cui determinai di tornare a New-York.
Era questo mio figlio fin d'allora molto avanzato nello studio
delle lingue moderne, scriveva e parlava correttamente l'italiano
e il francese, e nel suo nativo sermone avea pochi pari. Iniziato
era altresì nella lingua greca e latina; ma, quando si diede alla
legge, le abbandonò intieramente. Benché i progressi fatti da
lui sotto quell'eminente avvocato fossero stati quasi incredibili,
nulladimeno la dissipazione della gioventù di quella città m'atterrì di tal modo, che credei di pericolo più lungamente lasciarvelo senza la paterna custodia. Arrivato dunque a New-York,
andai sul fatto a un albergo, e mia prima cura fu di trovargli
un abile institutore per le lingue antiche, che aveva trasandate
e di cui era obbligato conoscersi per esser ammesso al collegio,
gli studi del quale erano clausola necessaria alla pratica legale del
<pb n="48"/>
foro. Entrò il figlio mio il <num>18</num> d'aprile dell'anno <num>1819</num> nel liceo
d'un uomo sperimentato; e questi, innamorato, come diceva,
de' suoi rari talenti, prese tal cura di lui, che i progressi suoi
di sei mesi soli furono senza esempio. Fui dunque più fortunato
nella mia scelta che non fu il padre mio in quella del rustico
pedagogo dalle nocche callose, i cui vestigi ancor porto sulla
incanutita mia fronte. Avendo a ciò provveduto, andai a far la
mia prima visita al signor Carlo Clemente Moore, come quello
che tenne e terrà sempre il primario loco tra i miei allievi e
benefattori; indi al suo egregio cugino Nataniello e a tutti i
diversi membri delle lor venerate famiglie.</p>
<p>Le loro graziose accoglienze risposero pienamente alla mia
ben fondata aspettazione; ma i lor maneggi a vantaggio mio
sorpassaron d'assai le mie speranze medesime. In men d'otto
giorni ebbi dodici de' più svegliati gioveni e damigelle della
città da instruire nella «dolce favella», e, tra queste, due spiritosissime sorelle della protettrice famiglia, <note place="foot" anchored="yes">
<p>Una di queste sorelle è ora sposa del signor <abbr>L.</abbr> De-Rham. Alla pubblicazione
di questo volume sarann'entrambi in Italia. Tutti quelli, ch'avranno la sorte di vederli, non negligano, gli scongiuro, d'onorarli e di festeggiarli, come due luminose
colonne dell'italiana favella in America.</p></note>
che sono e saranno
sempre uno de' più leggiadri ornamenti del mio toscano giardino. Animate dalle loro sollecitazioni e più ancora dal loro
esempio, molt'altre persone della città aumentavano di giorno
in giorno il numero de' discenti: sicché in meno d'un mese
ebbi dodici damigelle e altri tanti gioveni da ammaestrare. Non
fummi allora difficile disfarmi di que' volumi ch'avea meco recati da Filadelfia, ottanta de' quali ebbi la gioia di dividere tra
i più addottrinati di quegli allievi, che con lodevole gara e pari
diletto li lessero e gli studiarono; e i sessanta, che ancor rimanevano, gli offriron in dono per mio consiglio alla pubblica
biblioteca della città, che, ricca de' tesori greci e latini, non
aveva ancor dato un loco ne' suoi scaffali a quelli della lor inclita primogenita. In segno della mia riconoscenza e per non
essere da meno degli altri, vi depositai anch'io a un tempo
<pb n="49"/>
stesso quattordici volumetti bodoniani de' nostri più celebri poeti
viventi, tra' quali i versi immortali di Parini, di Mazza, di Cesarotti, di Foscolo, di Monti, di Pindemonte, oltre la vita di
quell'illustre tipografo, che diede, <foreign lang="lat">te iudice Bonaparte</foreign>, <note place="foot" anchored="yes">
<p>Leggi la storia del <foreign lang="lat">Pater noster</foreign>, stampato da Didot e da Bodoni in sessanta
e più lingue, nella <title>Vita</title> del primo, volume secondo.</p></note>
anche
la palma de' torchi all'Italia. La prima volta fu questa che la città
di New-York vide in una sua pubblica biblioteca sessanta volumi
de' nostri classici antichi e quattordici de' moderni, e questo
fu il primo sasso gettato da me per la fondazione del letterario
edifizio, che fin dal cominciamento della mia carriera desiderai
vivamente ed ebbi qualche speranza (ahi forse invano!) d'erigere.</p>
<p>Per tutte queste prosperità mi trovai presto in istato di prendere una casuccia in affitto, di ornarla di semplici ma decenti
suppellettili, di chiamar a New-York il rimanente de' miei, e di
sopportar la non lieve spesa del loro onesto mantenimento e
dell'educazione degli altri due figli. Gli affidai entrambi immediatamente a un de' più abili insegnatori, e il primo giorno
d'ottobre dell'anno stesso collocai il più attempato nel collegio
della città, che sul punto era di riaprirsi. Nel solito esperimento
degli scolari tai prove diede questo mio figlio di memoria e
d'ingegno ammirabile, che il terzo loco gli fu dagli esaminatori assegnato nella numerosa sua classe. Felicissimo dunque,
anche per questo rispetto, era il cominciamento del mio nuovo
corso di vita, ed io benediceva il momento in cui lasciata aveva
la Pensilvania per ritornare a New-York. Tra queste buone apparenze un solo ostacolo rimaneva alla rapida propagazione del
nostro idioma e della nostra letteratura, ch'eran l'oggetto primario de' miei pensieri. Con tutto l'ardore, e quasi direi l'entusiasmo, da me in sei anni prima creato per la nostra favella in
New-York, non venne mai in testa ad alcun de' nostri di portar
o mandare una collezione di scelte opere italiane a' loro antipodi. V'ebbero in ogni tempo e v'hanno ancora in Italia degli
spiriti intraprenditori, che spedirono e spediscono tuttavia nelle
<pb n="50"/>
città principali d'America (siccome nell'altre parti del mondo)
prodotti, lavori e mercatanzie di ogni sorte. Quasi in ogni città
si trovano i vini e l'uva della Sicilia, l'olio, l'ulive e le sete
di Firenze, il marmo di Carrara, le catenelle d'oro di Venezia,
il cacio di Parma, i cappelli di paglia di Livorno, le corde di
Roma e di Padova, i rosoli di Trieste, la salsiccia di Bologna
e fino i maccheroni di Napoli e le figurettine di Lucca. E per
vergogna del nostro paese non v'è in tutta l'America un magazzino di libri tenuto da un italiano. Tutti i libri che si truovano
in questa città, oltre i volumi introdottivi da me, o v'erano stati
portati accidentalmente da viaggiatori, o alla morte di qualche
abitatore straniero s'eran venduti all'incanto con altri libri. In
tale scarsezza tanto d'opere elementari che classiche, in qual
guisa poteva io sperare d'insegnar al paese la mia favella, e
di trarre d'inganno gli americani, che, imbeccati degli oracoli
di Boileau, di La-Harpe, di Bouhours, di Johnson, di Chesterfield e di quegli altri nostri teneri amici di Germania, d'Inghilterra e di Francia, o contavano sulle dita i nostri scrittori, o
credean positivamente che tutta la letteratura italiana consistesse
in qualche novella galante o in qualche leggiadra poesia? V'era,
per dir vero, al mio ritorno a New-York, un magazzino di libri
francesi e spagnoli, a' quali il libraio alcuni italiani n'aveva aggiunti; ma, o perché era il solo venditore nella città, o perché
doveva trarli dalla Francia, i suoi prezzi erano sì stravaganti
a quell'epoca, che lo studente, atterrito dalla spesa eccessiva,
ne abbandonava sovente lo studio. Mi venne dunque pensato
di cercar un riparo a cotal ostacolo, e, senza temporeggiare,
scrissi a vari editori e librai di Genova, di Venezia, di Firenze,
di Livorno e di alcune altre città d'Italia, e, informandoli del
mio buon successo, del mio disegno e delle mie future speranze,
gl'invitai a somministrarmi i libri che m'occorrevano, con solenne promessa di esattissimo pagamento. La somma della prima
mia ordinazione non ascendeva che a cento piastre: nulladimeno
<q rend="block" direct="unspecified">
<lg type="versi">
<l>(piangendo scrivo, e tu piangendo leggi),</l>
<l>nel bel paese là dove il sí suona,</l></lg></q><pb n="51"/></p>
<p rend="noindent">non trovai un solo libraio di tanta fede, che non mi disse in
risposta un solennissimo «no». Erano ben lieti d'udire questi
miei generosi compatriotti che «il bravo signor Da-Ponte s'affaticasse con tanto zelo per introdurre e diffondere la lingua e le
lettere italiane in America; la grata posterità non mancherà di
ricordare il suo benemerito nome negli annali letterari del bel
paese: ma, quanto all'inviargli de' libri senza previo pagamento,
in verità non era cosa da pensarci, perché contraria alle pratiche del commercio e agli usi delle piazze, e cagione assai spesso
di liti e di dispute. Il bravo signor Da-Ponte spedisca il suo
danaro a qualche banchiere, e gli si spedirà immediatamente
quello che gli piacerà d'ordinare». Nel mio taccuino di cose
rare io non ho meno di dieci lettere di questo tenore.</p>
<p>Stando le cose in tai termini, passai un dì a caso dinnanzi
alla porta d'un magazzino di libri d'un americano, che stava
in atto d'aprire una gran cassa collocata presso il sogliare.
Appena mi vide:–Ecco–diss'egli,–signor Da-Ponte, qualche cosa di buono per voi.–Aperse, così dicendo, la cassa, e
vidi che piena era di bellissimi volumi greci, latini, tedeschi,
oltre un piccolo numero d'italiani. Io, che non aveva un'altissima stima dell'erario di quel libraio (dironne il perché):–E
come fate–soggiunsi–ad acquistar tanti libri, voi che in
un anno non avete potuto pagarmi cinque piastre che mi dovete?–Caro signor Da-Ponte–replicò egli,–io non ho bisogno di piastre, siccome non l'ha alcuno dei miei colleghi,
per ottener de' libri pel mio negozio.–Questo è un secreto
–diss'io–che avrei piacere che m'insegnaste.–Secreto?
secreto?–gridò ridendo:–non v'ha mercante, mercatantuzzo
o mercatantessa, che non si conosca mirabilmente di questo secreto. E non solamente i librai, ma tutti o quasi tutti i negoziatori di questa città si fondan sul credito de' negoziatori stranieri. Che diverrebbe il commercio, se si togliesse la confidenza
reciproca e se tutto comperar si dovesse per danaro contante?
Questa cassa di libri, calcolati i dazi e i trasporti, non costa
meno di seicento piastre, e non men di seimila quel che vedete
ne' miei magazzini. Come potrei sostener tal traffico senza i
<pb n="52"/>
giusti respiri ne' pagamenti, o come potrebbero quei sostenerli,
che hanno libri o altre mercatanzie del valore di trenta, quaranta e cinquanta mila piastre?–E quai mezzi adoperaste per
incominciar il vostro traffico?–Feci pubblicare su vari giornali d'Europa un paragrafo generale, il quale non diceva che
questo: «<abbr>N.</abbr> <abbr>N.</abbr>, libraio e cartolaio a New-York, vende libri
per conto proprio ed in commissione in tutte le lingue antiche
e moderne». E in men di sei mesi ricevei da Lipsia, da Amburgo, da Parigi, da Londra e da molte altre città non solo
della carta e de' libri, ma stampe, pitture, statue di marmo e di
bronzo, e perfino spade, fucili, pistole e cento altre cose, che
tengo in questa bottega.–E quando pagate quelli che vendono?
–Quando quelli, che comprano, pagano me.–E perché dissi allora–non fate venir de' libri da qualche parte d'Italia? Riferirò in inglese la sua risposta.–<foreign lang="eng">Pardon, <abbr>Mr.</abbr> Da-Ponte;
the Italian booksellers are not very liberal</foreign>!–Questa risposta
fu come una martellata di Bronte sulla mia calva nuca, e, mettendo come cane la coda tra le gambe, partii. Strada facendo,
sentii rimescolarmisi pel cervello tutte le cose ch'ei dissemi;
e, avido come io era di trovar qualche via onde agevolar la
propagazione de' nostri scrittori, determinai di far un saggio del
mio credito in paesi stranieri, giacché in sì poco conto io era
tenuto nella mia patria; e, dovendo partir a que' giorni un amico
mio per Parigi, gli diedi una lettera pe' signori Bossange, editori e librai rinomati di quella metropoli, nella qual lettera chiesi
senza altra clausola un certo numero d'opere classiche, che
trovai registrate ne' loro cataloghi. Vedremo a' dovuti tempi la
lor risposta.</p>
<p>Passai in questa guisa il primo anno e quasi metà del secondo, senza che cosa accadesse atta a turbare la mia tranquillità o ad alterare lo stato della famiglia. Passavano sul capo
mio tratto tratto de' nuvoli passaggieri, da' soffi innalzati della
malignità, dell'invidia e della ingratitudine de' miei medesimi
compatriotti, che, per quanto strano possa parere, m'odiavano
a morte. E, per capir bene la cosa, fa d'uopo sapere che nel
corso di que' sette anni, nei quali io era vissuto in Sunbury,
<pb n="53"/>
in Filadelfia e in altre parti di Pensilvania, uno sciame di fuorusciti era capitato a New-York, che, privi di mestieri, di mezzi
e, per disgrazia lor, di talenti, cangiarono i fucili e le baionette
in dizionari e grammatiche e si misero a insegnar le lingue. Si
sa che la fame è «<foreign lang="eng">monstrum horrendum, informe, ingens</foreign>», che
fa tutto dire, e tutto fare al povero affamato. Tutti quelli perciò
che pretesero insegnar l'italiano, vedendo sé e me nello specchio dell'amor proprio, trovarono molto strano ch'io avessi un
gran numero di scolari, mentr'essi n'aveano pochissimi e spesso
nessuno. Mi divennero quindi nemici acerrimi, e tutte le strade
cercarono di farmi del male. Le dicerie di costoro per qualche
tempo mi diedero noia: vedendo in breve però che non aveano
denti da mordere, non feci più conto de' lor latrati, di quello
che faccia un rapido cocchio, che non rallenta il suo corso perché nella polve e nel fango gli corran dietro i cani abbaiando.
I lor latrati frattanto non interrompano il filo della mia storia.</p>
<p>Torniamo al mese di luglio dell'anno <num>1820</num>, epoca nella quale
il mio figlio maggiore dar saggi dovea in un pubblico esperimento de' progressi fatti da lui nella collegiale sessione di dieci
mesi. I suoi rari talenti, accompagnati da una eccellente memoria e da un impareggiabile amor per lo studio, non mi lasciavan loco da dubitare ch'ei non dovesse uscire con molta
gloria da quel cimento. Pieno di tale speranza, entrai una mattina
nella sua camera per animarlo. Stava il giovinetto sedendo vicino all'uscio e immerso pareva in una profonda malinconia.
Si rizzò quando entrai e presentommi senza parlare un foglio
piegato. Sbigottito a tal vista, dispiego quel foglio con molta
sollecitudine, e leggo queste parole:
<q rend="block" direct="unspecified">
<p>Mio amatissimo padre, da che siam ritornati a New-York,
come dovete aver veduto, io non ho perduto vanamente il mio
tempo. Studiai senza intermissione dì e notte, e credo aver profittato quant'ogni altro discente in tutto quello che studiai nel
collegio, nel quale vi chiesi io stesso di collocarmi. Preveggo però
che tutti i miei sforzi saranno vani e ch'io non arriverò mai a
quel grado di onore, che il più forte stimolo è sempre per eccitare allo studio la gioventù. Permettetemi di tornare col signor
<pb n="54"/>
Ingersol. Non otterrei la laurea in New-York se non in due anni;
un anno solo mi basterà in Filadelfia.</p></q></p>

<p>Il suono di questa parola mi fece tremare. Il mio Giuseppe
(questo era il nome del figlio mio) mi lesse l'anima negli occhi e pregommi di terminar la lettura della sua lettera, che
finiva così:
<q rend="block" direct="unspecified">
<p>Non m'è ignota la causa per cui m'allontanaste da Filadelfia.
Non temete però di niente, mio caro padre. So quel che devo a
voi, alla famiglia mia, a me medesimo. Se bramo tornare a quella
città, è per salvarvi e per darvi gioie, non per disperarvi ed alfine uccidervi.</p></q></p>

<p>Furono di tal potere queste parole per me, che non ebbi
coraggio, di negargli la grazia che mi chiedeva, e che costò
poscia a me tante lagrime e tanti mali.–Se dunque–soggiunsi–è tale la vostra brama, e se il signor Ingersol consente
di ripigliarvi tra' suoi allievi...–Non mi lasciò terminare; ma,
presentandomi una lettera del signor Ingersol, al quale mio figlio
aveva già scritto, trovai che quell'eminente avvocato era lietissimo di riaverlo come studente nel suo uffizio, e, in pruova del
suo contentamento, la cura gli commetteva d'educare i suoi
propri figli. Scoprimmi allora le vere cause di questa repentina
risoluzione, che in un giovine tanto avido di gloria mi parvero
assai naturali, ma che ora sarebbe vano ripetere. Verso la fine,
dunque, di luglio egli è partito per Filadelfia, ed io andai a
Staatsbourg, ove passai due mesi beati nelle case de' signori
Livingston, tra le muse, le Grazie e le dolcezze dell'ospitalità
e dell'amicizia.</p>
<p>Tornai a' primi di settembre in New-York, e anche quel mese
fu pieno di piaceri per me. Tra un numero eletto di nuovi scolari
che domandarono a gara le mie lezioni, una damigella m'offerse
la sorte, che fu ed è senza dubbio la più lucida gemma della mia
Toscana corona, che così chiamo e chiamerò sempre gli allievi
miei di New-York. Oltre il sommo diletto da me provato nell'instruirla per la soavità della sua pronunzia, la rapidità de'
suoi progressi e il suo ardentissimo amore pe' nostri scrittori,
<pb n="55"/>
ebbi quello in aggiunta di tener un loco distinto tra' suoi amici
più cari; loco dal quale né le disgrazie né la maldicenza né
l'ipocrisia né l'invidia di cento nemici hanno potuto o potranno
mai discacciarmi. Figlia affezionatissima di adorabili genitori,
amorosa sorella, consorte sollecita e tenerissima madre, in tutti
questi stati di vita serbar seppe una parte del suo affetto per
colui che l'addottrinò nell'idioma che fu ed è tuttavia la sua
più dolce delizia. Son corsi dieci anni dall'epoca fortunata della
nostra prima conoscenza; e dove generalmente coll'andar del
tempo si sogliono raffreddare gli affetti, in questa rara matrona
sembrano di giorno in giorno aumentarsi. Non è possibile imaginarsi in quali e quante maniere s'adopera per darmi ognora
novelle pruove di sua cortese affezione. Ella mi consola nelle
afflizioni, esulta nelle mie gioie, mi visita nelle infermità, mi
difende da' miei malevoli, m'esalta co' suoi amici, e tutto quello,
ch'esce dalla mia penna o dalla mia bocca, è più dolce del nettare, è più fragrante de' fiori per lei. Ha poi un'arte, una gentilezza ne' suoi cari doni (e le piace farne sovente), che difficile
è dire se più pregevole è il dono che fa o la grazia che tiene
nel presentarlo. Questo è il ritratto della bella, amabile e virtuosissima signora Francesca Laight, ora Cottenet! New-York
non aveva d'uopo d'udirne il nome per riconoscerla, ma io non
ho potuto non ornar queste pagine del suo a me carissimo nome
perché, se mai vien che accada (e spero bene che ciò accadrà)
ch'ella vegga un giorno l'Italia, sappiano tutti i buoni farle
l'onor ch'ella merita, sappiano riconoscere in lei un de' nostri
più forti letterari sostegni nella più illustre città dell'America, e
sappiano alfine che più mi valse il suo esempio, per estendere
la nostra favella in questa città, che tutti gli argomenti e le cure
mie e quelle di cento e cento altri studenti.</p>
<p>Essendo ella a que' tempi il vero modello delle damigelle
ben educate, era cosa naturalissima che tutte l'altre fare volessero quel ch'ella facea; e fu per questo quasi prestigio che dal
cominciamento d'ottobre a quello di dicembre non meno di
quindici damigelle imparar vollero l'italiano dal signor Da-Ponte,
perché dal signor Da-Ponte la damigella Laight l'imparava.
<pb n="56"/>
Questa generale parzialità accrebbe a dismisura il numero de'
miei persecutori; ed uno tra questi tentò il più infame de' mezzi
per rovinarmi. N'ho già narrata la storia nel primo volume
della prima edizione di queste <title>Memorie</title>. La rinarrai in una nota
per chi vorrà pigliarsi la briga di leggerla. Non contien veramente niente di bello e di gaio; mi pare nulladimeno che possa
servir d'instruzione, se non di diletto. Tutti gli intrighi però,
tanto di questo vero cannibale che di molti altri suoi simili avversari miei, ridondarono alfine a mio vantaggio o a onor mio.</p>
<p>Era agitato in que' tempi colla capitale dell'Inghilterra tutto
il mondo politico per la famosa controversia allora esistente
tra Carolina di Brunswick e il suo reale consorte. In quella
occasione un avvocato irlandese di noto carattere avvisò di
pubblicar certa sua lettera a quel re diretta, il cui principale
scopo era di denigrare, calunniare e avvilire il nome e il carattere della nazione italiana. Comparve su' fogli pubblici quella
diatriba, con tutte le solite sarcastiche osservazioni di alcuni
giornalisti d'Irlanda, d'Inghilterra e d'America; ed io, come il
più vecchio italiano in questa città, in dover mi credei d'impugnare l'armi a difesa di quella patria, di cui con felice successo
avea disseminata la lingua ed esaltate le lettere. Né fu contento
il mio patrio zelo e il mio amore del vero di scrivere e di recitare a una assemblea numerosa d'intelligenti ascoltatori una
orazione di difesa contro le sue calunnie e menzogne, ma la pubblicai il dì medesimo colle stampe, e, per renderla a tutti comune, tradur la feci in inglese. Furono per me felici al possibile
gli effetti prodotti da questo discorso. Non parlerò adesso se
non d'un solo, come quello che diede cominciamento a un mio
novello istituto, e una porta ampia m'aperse, per cui provveder
alfine di libri italiani la città di New-York.</p>
<p>Un solo dì dopo la recita e la pubblicazione di quel discorso,
un giovine americano venne da me e volle essere ammaestrato
nella nostra favella. In tre sole lezioni potei conoscere la ma<pb n="57"/>
ravigliosa vivacità del suo ingegno, la vastità delle sue cognizioni e la giustezza del suo criterio. Aveva già terminati gli
studi soliti del collegio; era buon grecista e buon latinista; ma il
favorito suo studio eran le matematiche, in cui era fin d'allora
molto versato, sebbene, per piacer forse a' suoi, studiasse ancora
la medicina. La famiglia di questo giovine abitando alcune
miglia da New-York, mi disse egli un dì, conversando meco,
che trovar bramava un alloggio nella città, che vicino fosse al
collegio medico e a' suoi professori. Gli offersi immediatamente,
e quasi da una superiore inspirazione eccitato, la casa mia; e
il primo di maggio dell'anno <num>1821</num> venne a stare con me, e seco
condusse due amabilissimi suoi fratelli: il che fu cagione che ne
venissero altri tre colti gioveni, che vaghi mostraronsi di seguitar il loro esempio. Ebbe in questa guisa principio il mio
come collegetto domestico, nel quale or cinque or sei spiritosi
gioveni, più come figli ed amici che come discepoli vissero, e
furono nella nostra lingua e nelle nostre lettere da me addottrinati. Partirono questi dalla mia casa dopo uno, due o più anni,
per darsi agli uffizi o alle professioni che destinato aveano d'abbracciare. Il solo che non cangiò mai domicilio fu quel giovine
egregio che prima venne, e che ora nominerò per sua e più
per mia gloria, benché sappiano tutti esser questi il signor Enrico Anderson, letterato d'alte speranze alla illuminata sua patria.
Egli stette due anni con me come studente di medicina, un
anno o poco più come medico, e vi sta ancora da altri sei mesi
come professore di matematica nel nobile Colombiano collegio,
al cui posto l'eresse, con approvazione ed applauso universale
della città e della nazione,
<q rend="block" direct="unspecified">
<lg type="versi">
<l>in fresca gioventù saper senile.</l>
</lg></q></p>
<p rend="noindent">Credo che non lascerà la mia casa se non per visitare la mia
patria; e piaccia al cielo che questo accada prima ch'io lasci la
terra, perché spero udire anche da lui quello che udii da tanti
altri de'miei cari allievi:–Il più bel paese del mondo è l'Italia.–</p>
<p>Io era, come può credersi, nel colmo delle consolazioni,
quando il più amaro degli umani disastri mise la desolazione
<pb n="58"/>
ed il pianto nella mia famiglia. Erano già passati sei mesi dal
giorno in cui tornato era a Filadelfia il mio figlio. Io non aveva
udite se non buone novelle, e non aveva ragione di sospettare
che quelli che mi scrivevan di lui fossero tutti d'accordo per
ingannarmi. Or qual deesi creder che fosse la sorpresa e il cordoglio mio, quando verso la fine del mese di dicembre mel vidi
capitar in casa improvvisamente, sì dimagrato, sì smunto, sì
pallido, che il vederlo e il giudicarlo perduto fu un solo istante!
Non racconterò le cause e il principio di sì miserabile avvenimento, per non rinnovellare un mortal dolore al mio cor paterno: dirò solamente che, dopo altri sei mesi di strana e gravissima malattia, che i più sperimentati medici o non conobbero
o maggiore trovarono della loro arte, questo caro figliuolo mi
fu, avanti che terminasse il suo ventesimoprimo anno, rapito.
Oltre l'immenso dolore che questa incomparabile perdita mi
costò, sì amare, sì strane e sì tremende per me furono le conseguenze della sua morte, che dall'apice della felicità mi vidi
precipitato in un punto nelle più disperate miserie. Mille e mille
crudeli combinazioni s'unirono a tormentarmi e a farmi odiare
del tutto la mia propria esistenza, e per colmo de' mali furono
queste di una natura sì delicata e sì a un tempo stesso straordinaria, che mi tolsero e tolgono ancora il povero conforto della
altrui compassione, che da' pietosi cuori otterrei, se permesso
mi fosse dipingerle. Usciran forse un dì dalla tomba mia le voci
di quelle angosce, che certi doveri sociali non mi permettono
in vita se non di ridare tacendo! A tante calamità s'aggiunse
una somma e quasi irrimediabile scarsezza di mezzi, perché,
oltre l'enormi spese necessarie al sostentamento, d'una numerosa
famiglia, di doppi servi e di doppi medici, di costosissime medicine e di funerali, una quantità di debiti a me ignoti lasciato
aveva questo mio figlio, la maggior parte de' quali volle l'onor
mio ch'io pagassi, mentre, per le disposizioni testamentarie di
una donna vendicativa, era a me tolta l'eredità di alcune
centinaia di piastre... Ma si serbi anche questo fatto di umana
perfidia alle voci fedeli del sepolcro! Serviranno agli altri di
scola, se non serviranno più a me di conforto.</p>
<p><pb n="59"/>
In tale stato di cose la mia desolazione è più facile a concepirsi che a descriversi. Nelle maggiori afflizioni dell'anima,
uno de' miei teneri allievi, che tutte le strade cercavano di consolarmi, mi presentò la <title>Profezia di Dante</title> scritta da Byron,
sperando distrarmi dal mio dolore per la lettura di quel sublime
poema. Non s'è ingannato. La dolce malinconia (ripeterò qui le
parole da me scritte a quel sommo poeta, <note place="foot" anchored="yes">
<p>Vedi lettera da me scritta a lord Byron, pubblicata in fronte di quella traduzione.</p></note>
che fin dalle prime
pagine vi campeggia, non racconsolò già la tristezza mia, ma
parve piuttosto alimentarla ed accrescerla: ma questo alimento
aveva in se stesso
<q rend="block" direct="unspecified">
<lg type="versi">
<l>un non so che di tenero e soave,</l>
</lg></q></p>
<p rend="noindent">onde non lessi, ma divorai tutti quattro i canti, senza deporre
il libretto di mano. Una certa analogia che, salve le debite proporzioni, mi parve di trovare tra le vicende di Dante e le mie,
m'invogliarono di tradurre in verso italiano quell'opera, e mi
misi tosto al cimento. Per allontanarmi da un loco però, che a ogni
istante mi ricordavi le cause della mia desolazione, proposi agli
ospiti allievi miei di ritirarmi con essi in qualche campagna,
e volentieri vi acconsentirono. Fu a me di grandissimo refrigerio la continua conversazione di questi benevoli giovani, nel
cui affetto, nelle cui cure, ne' cui studi mi parea di trovare una
gran parte del bene che mi aveva tolto la morte. Il loco ancora
scelto, in quell'occasione, da me per un ritiro di pace contribuiva
moltissimo tanto al sollievo dell'addolorato mio spirito quanto
all'eccitamento d'un estro patetico, che s'accordava allo stato
mio e al carattere della poesia ch'io intendeva coprire di bruna
veste italiana.</p>
<p>Era situato questo nostro ritiro in una campagna della illustre
e onorata famiglia de' signori Livingston; campagna, la quale,
oltre all'essere, e per la coltura e per la fertilità e per l'adiacenze
<pb n="60"/>
e per la nobile riviera che la circonda, deliziosissima, ricever
pareva nuova leggiadria, nuova luce e nuove qualità dalle Grazie
sorelle che l'adornavano. Era questa la vita mia in quel quasi
picciolo Eden. Sorgeva la mattina dal letto al sorger del sole;
passava un'ora leggendo ora co' miei allievi ed ora co' miei
figli un prosatore o un poeta italiano; faceva con essi la mia
campestre colazione, e mezz'ora dopo m'adagiava, sempre
piangendo, or sotto un pesco ed or sotto un pomo, e traduceva
uno squarcio di quel poema, che mi rendeva dolci le lacrime.
Quando l'estro parevami stanco, correva a rianimarlo all'abitazione di quelle tre incomparabili damigelle, che colle loro
grate accoglienze, col loro divino entusiasmo pe' nostri autori
e co' loro angelici volti mi faceano dimenticare le mie angosce
e passar de' momenti beati in seno all'ospitalità, nel piacer ineffabile d'ammaestrarle.</p>
<p>Trapassai poco men di due mesi in questo genere di vita,
e, sebben le dolorose mie piaghe non fossero per quello saldate, ottenni nulladimeno forza e coraggio bastante da sopportarle. Tornato a New-York, pensai senza alcun indugio alla
educazione degli altri due figli, che, terminati avendo gli studi
preparatorii delle solite scuole puerili, erano giunti alla età di
scegliere da se stessi una professione. Parve inclinato il maggiore a quella di Giustiniano; a quella d'Ippocrate l'altro. Ebbi
la sorte d'ottenere per essi i più eminenti soggetti delle due
professioni; e, perché i mezzi miei a que' tempi erano molto
diminuiti, mi venne fatto con facilità incredibile di fare un
cambio d'insegnamento. Io conseguentemente ammaestrai nella
lingua italiana i figli di quei professori, ed essi ammaestrarono
i miei nelle rispettive loro discipline.</p>
<p>Fu a questo tempo che mi giunse una lettera da Firenze,
nella quale mi si annunziava che tanto la mia <title>Orazione apologetica</title> che la mia traduzione della <title>Profezia di Dante</title> era capitata in quella città, e che tanto l'una che l'altra s'era graziosamente ammirata e lodata da' colti toscani, per le cose da me
dette non solo, ma per l'ultima purezza dello stile. Fu il signor Giacomo Ombrosi che, senza conoscermi che di nome,
<pb n="61"/>
scrisse a me quella lettera. Come personaggio di molta coltura
e viceconsole allora di questa repubblica, vide probabilmente
con molto diletto che vivesse un italiano in America disposto
a difendere il suo bel paese; e, sebbene io poteva supporre che
da questo solo principio la più gran parte nascesse delle sue
lodi, bastarono queste nulladimeno a darmi il coraggio di chiedergli grazie. Lo pregai quindi senza ritardo di farmi spedire
da un libraio di quella città un certo numero di libri italiani,
che allor m'occorrevano; e, perché ben credeva che non avrei
potuto ottenerli senza pagarli in contanti, non esitai a privarmi
di molti oggetti necessari al decoro della famiglia per raccapezzar
cento piastre, che presso a poco doveano valere que' libri. Fu
il gentilissimo e non mai abbastanza da me lodato ed amato
signor <abbr>G.</abbr> <abbr>F.</abbr> Darby <note place="foot" anchored="yes">
<p>Giovane egregio, che sfortunatamente cadde da cavallo e morì.</p></note>
(raro e verace onore del nome italiano
in America, pei conosciuti caratteri d'un core benefico, d'una
disposizione cortese e d'un credito universale) che s'incaricò
di far pagare la suddetta somma per me dalla sua rispettabilissima casa in Livorno, e che, senza il menomo interesse e
pel solo diletto di favorirmi, seguì per quasi dieci anni e séguita tuttavia a secondarmi mirabilmente in tutte le mie operazioni. Pel vascello, dunque, che portò la mia lettera col danaro,
mi furono rispediti que' libri. Mi giunsero quasi a un tempo
medesimo tutte l'opere ancora da me ordinate da' signori Bossange di Parigi, che, non senza mio gran diletto, mostraronsi
con me più cortesi e più confidenti. Fu il Mallet, loro agente
in questa città, ch'ebbe l'ordine di consegnarmi que' libri, «da
pagarsi a mio commodo», con una graziosissima lettera a me
medesimo scritta, nella quale tutto quello m'offrivano, a termini molto discreti, ch'era registrato a que' tempi ne' loro cataloghi. Ma né i ribassi del libraio fiorentino, né quelli de' signori Bossange convenivano ai miei disegni, a' quali, per dir
vero, avrei rinunziato del tutto, se i signori Fusi e Stella, editori
e librai di Milano, non m'avessero fatte spontaneamente delle
<pb n="62"/>
offerte e delle proposizioni onestissime, ch'io accettai di buon
grado e ch'essi colla maggiore esattezza per più d'ott'anni mantennero.</p>
<p>Fu quando vidi nella mia casa mille volumi di scelti classici,
che, per dar un'idea de' nostri tesori agli americani, determinai
di pubblicare un <title>Catalogo ragionato</title>, che alcuni anni addietro io
aveva scritto per semplice instruzione de' miei figliuoli. Non
aveva meco a quell'epoca né il Tiraboschi né l'Andres né alcun
altro scrittore di storia letteraria; e il villaggio, in cui io viveva
quando dettai quel catalogo, non aveva mai avuto l'onore di
vedere nemmen la coperta d'un libro italiano. Non poteva
dunque sperare, non che pretendere, di non cader qualche volta
in errore, tanto nell'epoche che ne' giudizi, che trassi intieramente dalla memoria, e a cui la mia opinione e il mio proprio
gusto si conformava. Ardisco creder nulladimeno che, ad onta
di tali sbagli, abbia e il mio catalogo e le mie note contribuito
di molto alla conoscenza de' nostri autori e alla diffusione delle
loro opere in queste contrade; ed ebbi la gioia qualche tempo
fa di sapere che tanto alcuni venditori di libri che i collettori delle pubbliche biblioteche si son di quello giovati per tirar
dall'Italia le nostre letterarie ricchezze, ch'erano prima del tutto
ignote in tutta la vastissima America. Né voglio tacere un altro
gran bene che seppi pur derivare da quel <title>Catalogo</title>, il quale,
essendo, per mezzo d'un italiano, giunto nella città di Messico,
fu cagione che fossero, oso dir per la prima volta, trasportati in
quelle parti alcuni raggi della nostra letteraria luce. Questo italiano fu il signor Rivafinoli di Milano, assai noto generalmente
per le sue grandi intraprese e pe' suoi viaggi. Questi, essendo
passato l'anno <num>1824</num> per questa città, e quel mio <title>Catalogo</title> a
caso vedendo, venne tosto da me, comperò molti bei libri che
portò seco a Messico, e fu poi cagione ch'altri dopo di lui ne
portasser degli altri, che invogliaron più messicani d'imparare
la nostra lingua e di studiare i nostri scrittori. Ebbi il piacere
io medesimo d'insegnarla a più d'uno e di mandare molt'opere
italiane a quella città, e tra l'altre quelle di Machiavelli, di
Beccaria, di Filangieri e di Gioia.</p>
<p><pb n="63"/>
In tutta la metà dell'anno <num>1823</num> non accadde a me cosa che
meriti d'esser ricordata in queste <title>Memorie</title>. La fortuna pareva
aver fatto una specie di tregua con me, e tutti i miei dispiaceri
o da rimembranze nascevano di mali passati, o dal vedermi
odiato senza ragione da' miei ingiusti compatriotti. Del resto
le faccende mie per ogni rispetto andavano di bene in meglio
ogni giorno; i miei allievi tanto in casa che fuori continuamente
crescevano; ottima era la mia salute e quella di tutti i miei, e
gli scaffali de' miei discenti cominciavano a empirsi gloriosamente
de' nostri più celebri classici. Narrar vo' qui un fatterello accadutomi a questi tempi, che, sebbene di poco momento, divertirà il mio lettore e gli farà conoscere meglio quanto strana ed
acerrima fu la guerra che in tutti gli eventi in me mossero i
miei fastidiosi persecutori. Verso la fine di dicembre, passando
d'innanzi la casa mia nel mio solito calessino in un giorno
freddissimo, smontai da quello in gran fretta ed entrai nelle
stanze interne per riscaldarmi. Uscito novellamente per terminare le mie corse, trovai che calesse e cavallo erano spariti,
né per indagini od offerte mi venne fatto, se non dopo quindici giorni, di averne traccia. Un signore francese (il defunto
Bancel di buona memoria) ebbe la cortesia d'annunziarmi un
avvertimento che veduto avea su' giornali, pel quale trovai e
riebbi il cavallo e il calesse mio, pagando però dodici piastre
ad un oste, presso al quale l'avea lasciato un omaccio, dopo
essersene servito quattro ore per suo diporto. Che frangia credi,
o mio buon lettore, che un vigliacco messo abbia a questa innocente storiella?–Il Da-Ponte–diss'egli–aveva bisogno di
danaro. Finse che gli rubassero quell'arnese, eccitò col racconto
patetico la compassione de' suoi allievi, che pagarono la bella
impostura col magnifico dono di seicento piastre; intascate le
quali, il rapito calesse ricomparì; e così quel vecchio scaltrito
ingannò per molt'anni gli americani di buona pasta!–Epifonema degnissimo della bocca di tale ch'io non nomino qui, per
non macchiare le mie carte dei suo detestabile nome! Si drizzerebbero sul capo i capelli a tutti quelli che udissero le cose
ch'ebbi a soffrire in America da simil razza di fuorusciti malvagi,
<pb n="64"/>
che, dopo essersi aperta la strada al mio core compassionevole colle solite armi dell'ipocrita e dell'adulatore, terminarono
la burletta gridando:–Martìra, martìra!–e sputandomi
in faccia quel sangue che artifiziosamente succhiarono dalle mie
vene.</p>
<p>Il racconto però di tali faccende non contenendo in sé niente
di «gaio e di bello», come saggiamente fu detto, o non ne parlerò affatto affatto in queste <title>Memorie</title>, per non infastidire il lettore, o ne parlerò solamente quando l'ignoranza de' fatti e la
forza della calunnia, avvalorata dal mio silenzio, coprir potrebbe
d'equivoche ombre la luce della verità o la purezza dell'onor
mio, <foreign lang="lat">quem nemini dabo</foreign>. Parlerò invece, tanto per mio conforto
che per quello di chi mi legge, de' pochi buoni, fedeli e onorati amici che colla loro costante benevolenza e cordialità consolano la mia cadente vecchiezza, compensandomi abbondantemente di tutti i disgusti sofferti e dei torti fattimi da' miei ingiusti
persecutori, e facendomi ancora amar gli uomini. Terrà un
loco eminente tra questi, dopo gli altri miei vecchi amici, un
giovine fiorentino, che, stato essendomi casualmente presentato,
da un mio vicino, e piacendomi il suo gentil tratto, le sue maniere garbate, le non equivoche apparenze d'uno spirito coltivato e adorno, per giunta, della soavità d'un labbro fiorentino,
osai pregarlo di stare meco per qualche giorno, sperando di
obbliare o almeno d'alleggerire per la sua dolce conversazione
le angosce in cui immersa era a que' tempi la mia famiglia
per l'immatura morte di tale che n'era il più leggiadro ornamento, e che m'astengo di nominare per non rinnuovarne il
dolore infando ne' suoi. Nominerò invece, per mio e altrui refrigerio, il gentile personaggio che finor tacqui e che il curioso
lettore desidera già di conoscere. Era questi il signor dottor
Giuseppe Gherardi, fratello di quel bravo signor Donato, che
insegnò per vari anni la bella pronunzia toscana e la purità
della sua nativa lingua a Cambridge e a Boston, com'or la insegna a Northampton, e che, onorandomi della sua amicizia,
accrebbe in me il desiderio d'offerir l'ospitalità al fratello viaggiatore. Dopo alcuni rifiuti, per verità naturali alla delicatezza
<pb n="65"/>
d'un personaggio bennato, cesse con garbatezza alle mie insistenti preghiere, accettando l'offerta mia. Rimase poi meco
pel poco tempo che poté fermarsi in questa città, e la sua dotta
e vivace conversazione non fu solamente un balsamo consolatorio per tutti noi, ma ci cagionò novelle, però dolci, lagrime
al momento di sua partenza. Né il tempo o la lontananza, non
che la leggerezza di tale che mi sarebbe grave nominare, servirono a diminuire e ancora meno ad estinguere la sua stima
per me, la sua sincera benevolenza e il continuo suo desiderio
di piacermi, siccome e per soavissime lettere e per pronti servigi e per cari doni m'ha per più anni mostrato e tuttora mi
mostra. Chi conosce la tempera del mio core capirà agevolmente com'io, avvezzo purtroppo a' morsi dell'ingratitudine e
dell'invidia, debba esser caldo di riconoscenza e d'affetto per
pruove ed uffizi d'una sì rara amicizia. Tra questi uffizi nulladimeno uno ve n'ha tanto segnalato, che contentar non mi
posso d'accennare soltanto, ma co' più vivi sentimenti di gioia
e di gratitudine mi piace per minuto narrare.</p>
<p>Io non ho mai creduto (e mi sia Dio testimonio di tanto)
di meritar pe' miei talenti, e molto meno per alcuna cosa scritta
da me, un posto distinto tra i geni brillanti del mio paese; e
tutte le volte che il mio tracotante amor proprio pareva disposto a mormorare ed a risentirsi di non veder mai su' giornali europei il nome di Lorenzo Da-Ponte tra gli scrittori del
secolo, io strascinavalo issofatto, al mio magazzino di libri,
gli recitava or una scena d'Alfieri, di Manzoni, di Niccolini,
or quindici o venti versi del <title>Giorno</title> del gran Parini, dell'<title>Ossian</title>
di Cesarotti, de' <title>Sepolcri</title> di Foscolo, della <title>Bassvilliana</title> di Monti
o delle canzoni di Pindemonte, e quel temerariaccio si vergognava, e, almen per sei mesi, metteva, come si dice, le pive
nel sacco. D'una cosa nulladimeno mi sono lunga stagione
maravigliato.–Non v'ha–diceva io–gazzettiere, giornalista
o scrittore di novità, che non empia spessissimo le sue carte di
cianciafruscole. «Il conte tale–disse un di quelli–arrivò ieri
da Londra e portò sei cavalli seco delle razze del re». «Il tal
fabbro–t'informa un altro–inventò una chiave che apre tutte
<pb n="66"/>
le porte della città». Questi scrive un articolo di tre pagine in
lode della gorgia increspata d'un evirato; quegli annunzia l'arrivo
d'un elefante e di due scimiotti nel tal paese; e così cent'altri
altre cose simili di nessun conto. E in più di vent'anni non s'è
trovato lo scrittore caritatevole, che siasi degnato di tingere in
nero un pezzettino di carta per far che sappia il mondo letterario,
e gli italiani precipuamente, quello che io stava facendo in America! Possibile–diceva io–che alcuno d'essi non abbia in tanti
anni letto od udito da tanti viaggiatori, che dall'America vanno
a vedere l'Italia, e da tanti fogli periodici che vi si mandano,
i sacrifici che feci, le perdite che sostenni, gli ostacoli che superai, le insidie, le rivalità, le vessazioni che disprezzai, e le
fatiche a cui nella ultima mia vecchiezza mi sottomisi, nella
miracolosa intrapresa d'introdurre nella più vasta e più remota
parte del globo la lingua italiana, e di farvi conoscere, diffondervi
e stabilirvi la nostra divina letteratura, che prima dell'arrivo mio
o ne era ignota del tutto o nessun curavasi di conoscere? tanto
l'avean calunniata e avvilita coloro che tutto aveano imparato
dagli italiani!–Qual fu finalmente la man cortese che ruppe il
ghiaccio e liberò il patrio mio zelo da sì molesto pensiero? Fu
il mentovato dottor Giuseppe Gherardi, che, unitamente al mio
vecchio ed impareggiabile amico Pananti, riscaldar seppe a favor
mio per tal modo il celeberrimo compilatore dell'<title>Antologia</title> fiorentina (ché tale infallibilmente è il signor Montani), che non solo
condiscese di far menzione onorata del nome mio in due nobilissimi articoli del suo bel giornale, ma quello disse di me, degli
scritti miei e della mia gloriosa impresa in America, che né
io ardiva sperare, né di meritar mi credeva o mi credo. Dopo
aver illustrato e notato con molto garbo e liberalità quel che
degno di qualche lode parevagli, da saggio e discreto critico, ma
con tutta la urbanità e riservatezza possibile, osservare egli fece
ancora i difetti e gli sbagli miei. Né io potrei dire veramente se
più grato gli sono per le lodi prodigatemi o per le poche censure
che le accompagnarono; perché, se le prime invogliarono moltissimi a leggermi, le seconde servirono a instruirmi de' miei
errori e ad animarmi a correggerli. Il che assai di buon grado,
<pb n="67"/>
e de' suoi consigli giovandomi, mi son ingegnato di fare, siccome
spero ch'egli vedrà, se ha la graziosa pazienza di rileggere la
seconda edizione delle mie <title>Memorie</title>.</p>
<p>In due punti nulladimeno, con tutto il rispetto dovuto a un
letterato di sì fine giudizio, cercherò, se non di giustificarmi,
d'attenuare almeno il peccato mio. «Lo stile di quelle <title>Memorie</title>
–dice in un loco il mio colto censore–non piacerà forse intieramente al Colombo». Io ho letti, riletti e studiati tutti gli
scritti del mio caro e prezioso amico Colombo, e, sebbene io
lo giudichi insieme col Monti il più vago forse, il più terso e
il più degno da imitarsi di tutti gli scrittori italiani del nostro
secolo, senza escludere il Cesari, non credo nulladimeno che
lo stile de' suoi <title>Cadmiti</title>, delle sue lezioni o de' suoi medesimi
opuscoli renduto avrebbe più care e più popolari le mie <title>Memorie</title> di quello che le rendette lo stile che io adottai. Ed eccone la ragione. Io aveva già messo in mano a' miei discenti
nel lor tirocinio tutte quell'opere celebri che vanno per le mani
de' più, ma né le scelte novelle del Boccaccio, né le lettere di
Bentivoglio, né <title>Le notti romane</title> del Verri, né le <title>Lettere</title> di
Foscolo, né le <title>Lezioni</title> di Cesari, né i <title>Cadmiti</title> del medesimo
Colombo erano intesi da quelli colla facilità che avrei desiderato, perché non si servissero, se non di rado, de' dizionari,
e perché i più rapidi progressi nello studio della nostra favella
facessero. Risolvetti allora di scrivere queste <title>Memorie</title> e scelsi
studiosamente uno stile semplice, facile, naturale, senza affettazione, senza fioretti, senza trasposizioni e periodi lunghi col
verbo in punta, e preferendo assai sovente le parole usitate e
non di Crusca alle antiquate o poco in uso, quantunque passate pel gran frullone; e il mio disegno fu felicissimo. Di settantacinque damigelle che lessero que' volumetti, l'anno <num>1825</num>
nella mia triplice classe, pochissime quelle furono che non le
traducessero egregiamente in un mese, e non poche furono
quelle che, per la lettura di quelle <title>Memorie</title> soltanto, non giungessero a scriver correttamente e con qualche grazia in tre e
fino in due soli mesi. Ho per pruova di ciò ripubblicate le lettere di queste spiritosissime damigelle, e n'ho almeno altre
<pb n="68"/>
cento tra le mie carte, che per mia e loro gloria intendo un
giorno di pubblicare, se piace al cielo.</p>
<p>Un secondo difetto forse giustamente in queste <title>Memorie</title> riprendesi, ed è una certa mancanza di connessione ne' fatti; «pregio singolarissimo–dice il censore,–che tanto in quelle di
Casanova s'ammira». Devo osservare però che, sebbene tutte
le cose che scrissi in questi volumi sieno purissime verità, credetti nulladimeno esser saggia ed onesta cosa alcune tacerne,
come mi protestai nell'epigrafe apposta alla prima edizione.
Queste ommissioni forse ruppero il filo talvolta delle mie narrazioni, e parer le fecero poco connesse. Casanova fece il contrario. Tacque assai spesso quello che avrebbe dovuto e potuto
dire per dovere di storico; e, per empire bene o male que'
vuoti e amalgamare, dirò così, la sua storia, permise alla sua
prolifica penna di crear molte cose di pianta. Io non dico già
ciò per toglier un iota al merito di Giacomo Casanova o a
quello delle sue <title>Memorie</title>, che sono scritte con molto garbo e
che generalmente si leggono con diletto; ma io conobbi quant'altri mai quell'uomo straordinario, e posso assicurar chi mi
legge che l'amor della verità non era il pregio principale delle
sue opere. Colgo volentieri questa occasione, non per la lusinga di trarne una scusa per me, ma per toglier di errore coloro che credono essere tutto oro finissimo quello ch'ei scrisse.
Molti sono gli aneddoti che ei racconta, di cui mi sarebbe almeno permesso di dubitare: d'un solo di questi però parlar
voglio, come quello che non rende il dovuto onore alla da me
venerata memoria dell'immortale Giuseppe.</p>
<p>Vantasi Casanova d'aver data a quel principe certa ardimentosa risposta, che quel sovrano, sebben clementissimo, non
avrebbe sofferto infallibilmente da lui. Ecco perciò la verità
della cosa. Giacomo Casanova, che aveva tanto la testa di progetti ripiena, quanto sgraziatamente assai spesso vuota la borsa,
trovavasi da qualche tempo a Vienna, vivendo come poteva, ma
<pb n="69"/>
particolarmente pe' mezzi del gioco: l'abate Della-Lena e Giacometto Foscarini erano per lo più il <foreign lang="lat">lapis</foreign> filosofico, anzi la
zecca di quel buon galantuomo. Trovandosi un giorno al verde,
avvisò di proporre al sovrano certa festa chinese, che doveva
divertire moltissimo la città ed esser di non poco guadagno all'intraprenditore. Scrisse un memoriale sì lungo, che bastò ad
atterrire l'imperadore, quando presentoglielo. «<foreign lang="lat">Cur, quia, quomodo, quando</foreign>», era l'epigrafe del suo foglio. Ciò fatto, venne da
me, salutommi, mi fece sedere, mi pose tra le dita una penna
e parlò così. Il dialoghetto è grazioso.</p>
<p>–Da-Ponte, noi siamo amici. </p>
<p>–Non v'ha alcun dubbio.</p>
<p>–Io conosco l'onestà vostra, voi conoscete la mia. Tacqui.</p>
<p>–Io ho fatto di tutto nel mondo, ma non ho mai ingannato un amico.–Sorrisi. L'abate Della-Lena e il giovane Foscarini erano grandi amici del Casanova! Nulladimeno...</p>
<p>–Per l'esecuzione del mio progetto ho bisogno di sole
mille piastre. Prestatemi la vostra cambiale per detta somma,
pagabile a due mesi, ch'io avrò cura d'onorare al dovuto
tempo.–</p>
<p>Deposi la penna, mi scusai alla meglio, e m'alzai dal mio
posto. Montò sulle furie, e, aggrottando le ciglia, partì. Nol vidi
più per diversi giorni, ma seppi che il Foscarini, perduto avendo
una grossa somma con lui, data gli aveva una obbligazione,
con cui sperava trovar de' mezzi per la sua festa chinese.
Una mattina, trovandomi io stesso per faccende teatrali con
quel sovrano, il nostro Giacomo chiede udienza. Entra, china
la testa e gli presenta il suo memoriale. L'imperadore lo spiega,
ma, vedendone la lunghezza, ripiega il foglio e gli ridomanda che
cosa vuole. Esposto il progetto, ed illustrato dalle annotazioni
fatte al «<foreign lang="lat">Cur, quia, quomodo, quando</foreign>», ch'era il mezzo verso
citato da lui, Giuseppe volle sapere qual era il suo nome.
–Giacomo Casanova–soggiunse egli–è l'umile persona
che supplica della grazia la Maestà Vostra.–Giuseppe tacque
per pochi istanti, e, dopo avergli detto con la solita affabilità che
<pb n="70"/>
Vienna non amava tali spettacoli, gli volse la schiena e si mise
a scrivere. Il supplicante non aggiunse parola e tutto avvilito
partì. Io volea seguirlo, ma Giuseppe mi richiamò, e, dopo aver
esclamato per ben tre volte–Giacomo Casanova!–tornò a
parlare con me del teatro. Vidi pochi giorni dopo quell'uomo
irascibile: egli era positivamente furioso. Non è facile imaginare quello ch'ei disse di quel sovrano, né, per quanto facessi
o dicessi, mi venne mai fatto di fargli cangiare opinione. Stimai
finalmente che meglio fosse lasciarlo abbaiare, considerando
che i latrati di Casanova non potrebber se non accrescer la
luce di quell'adorabile sovrano nella mente di quelli che ambidue conoscevano. Credei nulladimeno che fosse da me il favellarne, per dare anche questa pruova della mia grata venerazione
alla memoria del mio adorabile signore e benefattore.</p>
<p>Di un altro delitto gravissimo venni solennemente accusato
dal signor Montani. Il soggetto n'è di somma delicatezza, e
non vorrei nel cercare scuse, fare, come suol dirsi, peggio il
taccone del buco. Non potendo tuttavia resistere al desiderio
a tutti naturale di procurar la difesa propria, parlerò, ma «<foreign lang="eng">with
pebbles in mouth</foreign>», come dice Byron, perché non esca se non il
vero dalla mia bocca. La diversità del linguaggio tenuto da
me quand'ebbi a parlar di Giuseppe e quando di Leopoldo,
siccome discopre, dic'egli, tutto l'ardore della parzialità pel
primo, tanto è pieno di fiele e d'assenzio pel secondo. Chiunque più venera la memoria di quel sovrano nella Toscana, dove
più sparse gli influssi della sua beneficenza e delle sue reali
virtù, m'oda tranquillamente, e sia poi giudice mio.</p>
<p>Io era vissuto dieci anni in Vienna, quando l'imperadore
Leopoldo salì sull'ereditario suo trono. In tutto questo non
breve spazio di tempo io avea, come tutti sanno, il favore goduto dell'ottimo Giuseppe, tanto per la mia condotta come cittadino, quanto per l'esercizio del mio impiego. La grazia costante di tal sovrano doveva almeno pruovare ch'io non avea
commesso delitti, e di tanto m'assicurava il più vigilante de'
magistrati e la mia coscienza. Leopoldo, che pel senno, per
la clemenza e per la giustizia delle sue leggi avea meritato le
<pb n="71"/>
adorazioni della Toscana e la fama del quale suonava gloriosamente per tutto il mondo, destò anche in me, come puossi
credere, le più care, le più dolci speranze, e con pari vivezza
di affetto espressi i sentimenti del mio cordoglio per la morte
del primo e quello delle comuni speranze per l'avvenimento
al trono dell'altro. Esamini attentamente chiunque m'accusa i
versi scritti in quell'occasione da me, e vegga se niente di più
grande e di più onorevole alcun dir poteva di quel ch'io dissi
allora di quel sovrano. Io non ripeterò qui se non pochi di
que' miei versi, a cui spero che nessun discreto lettore negherà
il pregio d'una sincerità evidentissima e di una devozione senza
confini.
<q rend="block" direct="unspecified">
<lg type="versi">
<l>Benedetto i' udìa</l>
<l>coro iterar di luminosi spirti.</l>
<l>Tu che nel ben locasti ogni tua speme,</l>
<l>tu ch'ogni retta via</l>
<l>quaggiù calcasti, e, ov'altri rose e mirti,</l>
<l>d'immortale virtù spargesti il seme</l>
<l>. . . . . . . . . . . . . . .</l>
<l>. . . . . . . . . . . . . . .</l>
<l>A te sol si riserba</l>
<l>l'onor di trar di sue tenèbre il mondo,</l>
<l>a te specchio de' regi.</l>
<l>. . . . . . . . . . . . . . .</l>
<l>. . . . . . . . . . . . . ..</l>
<l>A te c'hai del regnar appresi i modi</l>
<l>tra nomi e nodi a umanità sì grati,</l>
<l>tra la dolce consorte e i figli amati.</l>
</lg></q></p>
<p>Se questi dodici versi non bastano, leggan gli amici del giusto
il rimanente della canzone, già pubblicata da me nel secondo
volume di queste <title>Memorie</title>, alla pagina centoventi. Io né
sperai né bramai ricompense per quel che scrissi; ma non po<pb n="72"/>
teva nemmeno credere che, dopo una pruova sì chiara della
mia innocenza da un lato, e dall'altro della mia ossequiosa fedeltà e devozione, dovesse il più formidabile dei supplìci cadermi sul capo; supplicio che mi tenne per più d'un anno nelle
agonie della disperazione e della miseria, che pose sull'innocente mio dorso la schiavina del più vil reo, e che m'espose
alla derisione e agl'insulti d'una masnada di scellerati, che non
m'odiavan per altra ragione se non perché non era anch'io
uno scellerato com'eran essi. Alla morte del padre fu riconosciuta, egli è vero, la mia innocenza, e compatite dalla pietà
e giustizia del figlio le lunghe mie lagrime; ma, obbligato di
scrivere la storia di tutto il fatto, per dissipare ogni ombra di
colpa da cui minacciata era la mia memoria, che poteva o doveva far io, o che fatto avrebbe ogni uom onorato che stato
fosse nel caso mio? Nelle smanie e negli émpiti del dolore dimenticò forse talvolta la penna mia la gran distanza che passava
tra un de' più sommi regnanti e un povero facitore di versi? Ma
perché sdegnerassi altri per udire negli scritti miei quello che,
senza sdegnarsi ed affine non senza compassione, udì lo stesso
Leopoldo da me? Io cito al tribunale di quel monarca tutti
quelli che mi condannano. Queste poche parole del nostro dialogo sono sufficienti a convincerli c'hanno torto. Quando terminai di parlare, rimase un momento pensieroso, fece due o
tre giri per la camera senza parlare, e, volgendosi d'improvviso con serena faccia a me, tuttavia inginocchiato:–Sorgete
–mi disse, stendendomi la mano per aiutarmi:–vi credo perseguitato e vi prometto un risarcimento. Volete di più?–
Dissi già in un altro loco l'effetto che in me produsse questo
tratto d'eroica moderazione; e una spiritosissima damigella,
udendo da me che negli Stati dell'imperadore s'erano proibite
da' censori del governo queste <title>Memorie</title>, altro non disse che
questo:–Invece di proibirle, avrebbe fatto bene di spargerle
per tutto il mondo. Un volume d'encomi non avrebbe detto
di Leopoldo quello che dice questo bel tratto.–Sottoscrivo
alla nobile sentenza, e torno agli avvenimenti d'America e al
dottor Giuseppe Gherardi.</p>
<p><pb n="73"/>
Dopo esser egli stato alcuni giorni con me, partì da NewYork per andare a Boston a visitare il fratello. Al suo ritorno
da me, parlommi con sentimenti di gioia di certo articolo inserito il mese d'ottobre di quell'anno (<num>1824</num>) nel <bibl><foreign lang="eng">American Review</foreign></bibl>, giornale di molto grido in America, nel quale,
per quello che udito aveva da molti, con vera stima parlavasi
dell'idioma e letteratura italiana. È facile imaginare il mio giubilo a tal novella. Corsi senza indugiare al magazzino del libraio da cui quel giornale vendevasi; ne feci l'acquisto, e,
senza darmi il tempo d'andare a casa, mi misi a leggerlo. Fu
grande la mia allegrezza quando, al cominciamento di quello,
d'intendere mi parve che fine primario di quello scrittore fosse
di promuovere particolarmente lo studio della nostra letteratura
(«<foreign lang="eng">that an acquaintance with Italian literature should be widely
diffused</foreign>»).– Avremo dunque–diceva io a me medesimo, leggendo,–avremo anche in America un Roscoe, un Ginguené, un
Mathias, e andranno meglio le cose.–Ma, quando, proseguendo
a leggere, m'accorsi che il nostro apparente Plinio prendeva
improvvisamente tutta la severità d'Aristarco, cangiossi allora
in cordoglio la gioia mia, e mi parve di vedere il mostro oraziano, che, dopo aver mostrato la bella faccia d'un capo umano,
scopre gradatamente una cervice di cavallo ed una coda di
pesce. Credei allora che fosse da me il confutar l'opinioni erronee di quel censore. Pubblicai delle <title>Osservazioni</title> su quell'articolo, che, sebben giustissime parvero ad ogni colto e spregiudicato lettore, nulladimeno, invece di convincere de' suoi torti
l'ancor «giovine atleta», l'incoraggiarono a pubblicare un
secondo articolo più acre, più amaro e più d'errori pieno e
di pregiudizi del primo! Io aveva determinato di dargli una
seconda lezione d'un genere diverso dalla prima, che fu per
altro tenuta per «balsamica» da uno de' miei coltissimi allievi,
il quale in una sua spiritosa lettera s'esprime così: «Non
seppi più della scienza solida dell'Italia che possiede il critico
di Boston, a cui Ella ha amministrato un balsamo salutare» (doveva dire «irritante»). Ond'io, di tanto accorgendomi, e riflettendo che ciò ch'ei diceva non era che una esagerata ripetizione
<pb n="74"/>
di quello che prima di lui tanti altri copisti di Boileau, di Johnson, di Chesterfield e de' lor seguaci avean detto, pensai che
tutto quello ch'avessi potuto scrivere non sarebbe che un suonar
i pifferi a' sordi, e, invece di andar in collera, mi misi a ridere,
siccome i dotti italiani fanno delle matte opinioni di que' lor
giudici. Difatti, se non giovarono a cangiar le opinioni quelle
cose che tanti grandi uomini scrissero, come avrei io potuto,
anche per molti volumi, cangiarle? Come avrei potuto convincere il nostro critico, sì persuaso della sua propria, che le imagini ed i translati da Petrarca usati nelle tre canzoni sugli occhi
di Laura sono d'una bellezza e d'una squisitezza inarrivabile,
e non affettazioni e concettini, com'egli, ed egli solo finora,
ebbe il piacere di chiamarle, se non poterono ottener tanto da
lui gli elogi de' Gravina, de' Bettinelli, de' Casaregi e di altri
cento italiani e francesi scrittori (oltre il nostro gran trombadore
Ginguené), che «le tre divine sorelle» quelle tre canzoni concordemente chiamarono? L'avrei io potuto convincere che
Boileau ne' suoi ultimi anni avea mutato opinione rispetto alla
<title>Gerusalemme</title> del Tasso, se nemmeno uno scrittore francese di
grido ha tanto potuto? <note place="foot" anchored="yes">
<p><bibl>L'ABATE OLIVET, <title>Storia dell'accademia di Francia</title>, carta <num>18</num>; SERASSI, <title>Vita
di Torquato Tasso</title>.</bibl></p></note>
E che dirò del povero Metastasio, che
i signori contributori del <foreign lang="eng">American Review</foreign> tanto poco
stimano, ad onta di mille belle cose che di lui scrissero e Rousseau e Arteaga e Andres, per lasciar da parte gli scrittori italiani? Una cosa sola mi sono allora legata al dito, per rivendicare
il gusto de' nostri italiani, quando le occupazioni mel permetteranno; occupazioni assai a me grate di lor natura, aumentate di molto dal felice avvenimento, di cui farò tosto parola.</p>
<p>Sebbene io vedessi con giubilo aumentarsi ogni giorno di
più in più, tanto in New-York che nelle altre città dell'Unione,
la coltura delle lettere italiane, credeva nulladimeno che un
mezzo ancora vi potess'essere da renderle e più diffuse e più
in pregio; ma per dire la verità, io non ardiva sperarlo. Or
<pb n="75"/>
qual fu l'allegrezza mia, quando assai persone m'assicurarono
che il lodato Garzia, colla sua impareggiabile figlia e con alcuni
altri cantanti italiani, veniva da Londra in America, e appunto
a New-York, per istabilirvi l'opera musicale italiana, ch'era il
<foreign lang="lat">desideratum</foreign> del mio sommo zelo? Infatti vi capitò; e l'effetto
fu prodigioso. Non è possibile imaginare l'entusiasmo che nella
colta parte della nazione produsse la nostra musica, eseguita da
soggetti di sommo gusto e di sommo merito. <title>Il barbiere di
Siviglia</title> dell'universalmente ammirato e lodato Rossini fu il
dramma felice che piantò la prima radice del grand'arbore musicale a New-York. Un giovine americano, di molto ingegno
dotato e grand'amatore di questa nobile arte, ne parlava un dì
quasi <foreign lang="lat">ex cathedra</foreign> co' suoi amici in presenza mia, poco prima
che i nostri cantanti arrivassero. Sembrandomi erronee le sue
opinioni, gli dissi scherzando:–Signor Salomone, tacete. Voi
non sapete ancora niente di musica.–Parve sdegnarsi meco quel
bravo giovine: lo pregai di calmarsi, e gli promisi di presto convincerlo. Qualche tempo dopo arrivò il Garzia: s'annunziò per
l'apertura del teatro <title>Il barbiere di Siviglia</title> del detto Rossini,
ed alla quinta ripetizione lo condussi meco al teatro con alcuni
altri de' miei allievi, la cui ammirabile musica rapìa ed essi e alcuni altri spettatori, che v'intervennero, in una spezie d'estasi di
dolcezza. Accorgendomi dell'effetto maraviglioso, che producea
quella musica, dal lor perfetto silenzio, da' movimenti del volto
e degli occhi e dal continuo sbattersi delle mani, terminata la
pruova, me gli accostai e chiesi l'opinione del nostro incredulo:
–Signor Da-Ponte–diss'egli generosamente,–avete ragione.
Confesso con vero piacere che io non sapevo un iota di musica.–Non dissimili furon gli effetti che produsse la prima rappresentazione in tutti quelli che non avevan gli orecchi foderati
di quella pelle di cui si fanno i tamburi, o non avevan qualche
interesse particolare per dirne male, <note place="foot" anchored="yes">
<p>Un giornalista dal tristo specchio onorò la musica italiana del nome di «mostro».</p></note>
ora per dare il primato
<pb n="76"/>
alla musica degli altri paesi ed ora per alzar alle stelle il «chichirillare» di qualche seducente gallina. A dispetto delle lor
ciance, fu sì costante in New-York questo trasporto per la
nostra musica, che pochissime furono le sere in cui non fosse
pieno il teatro di una numerosissima e scelta udienza; e anche
ciò accadde, cred'io, per mancanza di flemma nel direttore
spagnolo. Quanto interesse io prendessi nella continuazione e
nella felice riuscita di tale impresa, è facile imaginarlo senza
ch'io il dica. Io prevedeva bene quali e quanti vantaggi ne
riceverebbe la nostra letteratura, e quanto si diffonderebbe la
nostra favella per gli allettamenti del dramma italiano, che per
tutte le colte nazioni del mondo è il più nobile e il più allettevole di quanti spettacoli l'ingegno umano ha inventato, e a
perfezionamento del quale concorrono quasi a gara l'arti più
nobili.</p>
<p>Per quanto belle però e per quanto pregiate fossero l'opere
poste in musica dal Rossini, mi parve che l'economizzarne le
rappresentazioni e alternarle con quelle d'altro compositore stata
sarebbe cosa utilissima, tanto per la fama del bravissimo Rossini
che per la cassa degli intraprenditori. Una buona gallina è certamente una deliziosa vivanda; ma, replicatasi sì spesso dalla
marchesana di Monferrato a certo convito che diede al re di
Francia, fu cagione che quel re domandasse se in quel paese
non nascevano che galline. Ne parlai al Garzia: gli piacque il
pensiero mio, e, all'udire ch'io gli proponeva il mio <title>Don Giovanni</title> messo in musica dall'immortal Mozzart, mise un altro
grido di gioia, ed altro non disse che questo:–Se abbiam
personaggi bastanti da dare il <title>Don Giovanni</title>, diamolo presto:
è la prima opera del mondo.–Rimasi lietissimo a tal risposta,
tanto perch'io ne sperava un ottimo effetto, quanto per un vivissimo desiderio assai in me naturale, di vedere qualche mio
dramma rappresentato in America. Esaminate tra noi le cose,
si trovò che mancava alla compagnia un soggetto capace di
cantar la parte di don Ottavio: m'incaricai di trovarlo io
stesso, e lo ritrovai. E, perché l'impresario del teatro non voleva incontrar nuove spese, tra me, gli allievi e gli amici miei
<pb n="77"/>
lo pagammo; e il <title>Don Giovanni</title> andò in scena. Non m'ingannai
nelle mie speranze. Tutto piacque, tutto fu ammirato e lodato:
parole, musica, attori, esecuzione; e la bella, spiritosa e amabile figlia nella parte di Zerlinetta tanto si distinse e brillò,
quanto impareggiabile parve il padre in quella di don Giovanni.
Diverse per verità furono le opinioni del pubblico sul merito
trascendente di questi due rari portenti del regno filarmonico.
Chi preferiva Rossini, chi l'alemanno, né saprei veramente dire
se più partigiani ebbe <title>Il barbiere di Siviglia</title> o il <title>Don Giovanni</title>.
Bisogna osservare però che Mozzart, o perché più non è o
perché non di razza italiana, non solamente non ha nemici, ma
è alzato pel sommo suo merito al cielo dagl'imparziali e dagl'intendenti; ove il Rossini ha un partito numerosissimo di
nemici, altri perché invidiosi della sua gloria, ed altri pel cacoete maligno o per l'istinto malnato di criticar e di biasimare quanto ha di più maraviglioso l'Italia.</p>
<p>Vo' narrar qui una storiella, che farà ridere un pochino il mio
buon lettore. Mi trovai un dì a caso a crocchio letterario con
quattro sapienti di quattro nazioni. Uno di questi era spagnuolo, un altro francese, il terzo tedesco e il quarto americano.
Ognuno, com'era cosa naturalissima, alzava al di là di Saturno
la lingua e le lettere del suo paese. <title>Don Chisciotte</title>, dicea lo
spagnolo, val quanto valeva tutta la libreria del re di Francia,
ch'era, per quanto dicono, la più bella e la più ricca del
mondo. Il francese dava il vanto stesso a Voltaire, sommo
epico, sommo lirico e sommo tragico. Al tedesco bastava Klopstock e Goethe; e le novelle di Cooper e la <title>Colombiade</title> all'americano! Voleva dir qualche cosa anch'io de' nostri scrittori:
<q rend="block" direct="unspecified">
<lg type="versi">
<l>ma, appena per parlar la bocca apersi,</l>
</lg></q></p>
<p rend="noindent">che que' quattro sapienti s'alzarono e con un risolino sardonico
si misero in atto d'andarsene. Vicino alla porta un d'essi così
parlò (mi dispiace doverlo dire, era questi l'americano): <note place="foot" anchored="yes">
<p>Era di Boston!</p></note>
<pb n="78"/>
–Signor Da-Ponte, io sono stato molti anni in Italia ed ho
visitate e studiate tutte le principali città; ma, per parlare con
ischiettezza, tutto quello che ho trovato di buono furono i maccheroni col cacio di Parma o di Lodi e il bue alla moda. Con un poco d'aglio–aggiunse allora il francese. Una risata
stentorea a quattro voci fu il bel segnale della generale approvazione. Allora, ridendo anch'io, non con loro, ma di loro:
–Ebbene–soggiunsi,–se mi farete il favore di venir domani
a pranzo da me, troverete i maccheroni di Napoli col cacio parmigiano ed uno stufatello di bue alla moda con dell'aglietto. Con tripudi di gioia accettarono tutti a una voce l'invito, e udii
ch'un d'essi pian piano disse a' compagni:–Andiamoci e rideremo.–Non riser essi, ma io.</p>
<p>Vennero tutti quattro puntualmente, e, dopo una breve apologia pel selvatico complimento fattomi il giorno antecedente,
ricominciarono a intonarmi la solita antifona della salmodia
antitaliana; e le stravaganze di Dante, i concettini petrarcheschi,
i plagi di Boccaccio, le follie dell'Ariosto, l'oro cantarino di
Tasso e lo zucchero sdolcinato del Metastasio furono il dolce
antipasto di cui cibarono per un'ora i miei pazientissimi orecchi
que' sapientissimi convitati. Alfine si portò in tavola, e appena
seduti, uno dei servi scoprì la bacinella dei maccheroni riccamente informaggiati, ed un altro lo stufatello con dell'aglietto,
che coll'odore fragrante potea eccitar l'appetito ne' morti. Alla
ghiotta comparsa:–Bravo, signor Da-Ponte!–gridò quel medesimo americano.–Ecco quant'ha di buono l'Italia!–Io,
che pur m'aspettava il bel complimento, avea dato a un de' servi
certa lezione, per la quale con prestezza mirabile levò quel piatto
e lo stufatello, e, invece di quelli, portò due piatti grandissimi
di pannocchie bollite. <note place="foot" anchored="yes">
<p>«Corn». Piatto favorito in America.</p></note>
–Ed ecco–gridai io allora,–quanto
ha di buono l'America. Gavazzate, signori!–Chi torse il naso,
chi sospirò; ma né lo stufato né i maccheroni furono riportati
sulla mia tavola per quel pranzo.</p>
<p><pb n="79"/>
Dopo questo breve episodio maccaronico ma istruttivo, torno
a Rossini, che dammi argomento parziale a un altro episodio,
non men del primo piacevole. Di mano in mano che l'opere
di Rossini rappresentavansi, gli applausi de' conoscitori e degli
amici del vero sembravan crescere. Un ser cotale, non so se
per gelosia di mestiere o per altro motivo, inalberò arditamente
antirossiniana bandiera, e tutto ciò disse e scrisse di questo bel
genio, che un pazzo invidioso o un ignorante sfacciato potrebbe
dire. Amico zelante della mia illustre nazione e di tutti i talenti
che in lei si distinguono, non mi fu davvero possibile menarla
buona a costui, e presi tosto la penna in mano per difender la
fama di un illustre individuo italiano, come io aveva prima difeso il carattere dell'intera nazione e poscia quello de' suoi letterati e della sua lingua. E, perché confido di far cosa grata
tanto al signor Rossini, quanto a tutti coloro che tante ore deliziose passarono all'incanto della sua musica, trascriverò qui
parte di quello che scrissi a difesa delle mal fondate accuse,
che quel malevolo anonimo portò contra lui. Forse quel foglio
inglese, sul quale il mio articolo pubblicai, non è arrivato in
Italia. Eccone la traduzione fedele:
<q rend="block" direct="unspecified">
<text>
<body>
<opener><salute>Signor anonimo,</salute></opener>
<p>Ho letto, parte con dispetto e parte con riso, l'articolo pubblicato ier l'altro da voi in un certo giornale, nel quale, per ergere
al cielo la musica di Mozzart, vi studiate di seppellir negli abissi
quella del nostro Rossini. Io non credeva che il nome celeberrimo
di Mozzart avesse bisogno di ciò per accrescere la sua gloria,
come non è necessario dire che la stella di Venere è senza luce
per pruovar che lucidissimo è il sole: onde, e ridicolo e ingiusto
quel vostro scritto sembrandomi e ingiurioso ad un tempo stesso
al nome di un italiano, che non da' soli suoi nazionali ma da' più
colti popoli della terra per un raro fenomeno è giudicato, non ho
potuto astenermi dal fare alcune osservazioni e di far nostro giudice il pubblico. Nel cominciamento di quell'articolo, non osando
negare che la musica di Rossini universalmente non piaccia, pretendete insegnarci che il consenso universale degli uomini non sia
<pb n="80"/>
pruova di verità; e come tentate pruovarlo? Con uno di quei marroni filosofici, che chiamasi, se non fallo, «paralogismo».–Tutti gli
uomini–dite voi–credettero alla magia, all'astrologia, agli oracoli, al moto del sole intorno la terra, alla influenza della luna; ma
tutti gli uomini in questa loro credenza s'ingannarono: dunque il
comune consentimento non è pruova di verità.–Questo raziocinio,
signor anonimo, sarebbe giusto, se i giudizi, che dipendon dai sensi,
non fossero affatto da quelli diversi che dall'intelletto dipendono.
Un uomo può ben ingannarsi ne' calcoli, nelle deduzioni, nelle
probabilità delle analogie e nelle ipotesi; ma chi è mai quello stupido che s'inganni nelle cose che «<foreign lang="lat">sunt oculis subiecta fidelibus</foreign>», o
ad alcuno degli altri sensi, da cui quel giudizio dipenda, se non
nel caso che quel senso sia viziato ed ottuso, come è forse il vostro
in fatto di musica? E, se pur qualcuno accidentalmente s'inganna,
creder possiamo che accada mai che tutti ancora s'ingannino?
Potrebbero tutti gli uomini pigliar l'odore ingratissimo del papavero per la fragranza del gelsomino, o masticar la cicuta credendo
di masticar una mela, o stringere con le dita un pezzo di ghiaccio
credendo di stringer la mano di morbida verginella? Né voi lo credete, né io, né chi ha fior di senno nel capo. Nella maniera medesima, chi non è sordo giudicherà della musica, né prenderà
mai il suono d'una campana per quello d'un violino, né il crocitare del corvo pel canto dell'usignolo. Così non dirà:–Questa
musica mi dà gusto,–se non gli dà gusto davvero; e se, come dà
gusto a lui, così lo dà a tutti quelli che l'odono, questo dirassi
gusto di pubblico consentimento, e per conseguenza pruova di
verità: <foreign lang="lat">quod erat demonstrandum</foreign>. Se poi questo sommo diletto
durerà o non durerà, non è da noi l'asserirlo; ma, se ancor non
durasse (siccome voi pretendete di profetizzare), questo nulla torrebbe al suo merito, che consiste nella facoltà di porger diletto
a quelli ch'ora l'ascoltano. Sappiamo che tutte le cose della terra,
per belle che sieno, col tempo cambiansi. Quella rosa al mattino tanto leggiadra, quella forosetta bellissima a sedici anni e
«<foreign lang="lat">spectanda nigris oculis nigroque capillo</foreign>», quando la sua già
secca e pallida guancia «<foreign lang="lat">ruga senilis arat</foreign>», diventa oggetto di
compassione, se non di disprezzo all'immemore vagheggiatore.
Ad onta di ciò, non si lascia di amar quel fiore al mattino, perché
deve appassire la sera, né di bramar il possesso di quel bel viso </p>
<lg type="versi">
<l>nella età sua più fresca e più fiorita,<pb n="81"/></l>
</lg>
<p rend="noindent">perché si sa che, invecchiando, dee perder gran parte delle sue
grazie. Questo conoscimento al contrario aumenta la brama di
gioirne e di</p>
<lg type="versi">
<l>côrre la fresca e mattutina rosa,</l>
<l>che, tardando stagion, perder potria.</l>
</lg>
<p>Facciam il medesimo col Rossini; amiam la sua musica finché
piace; quando più non ci piacerà, lo porremo a dormire co' Palestrina, cogli Scarlatti, co' «Sassoni», i cui nomi sono immortali nell'universo pel tempo c'hanno piaciuto, quantunque più adesso
non piacciano. Quanto poi ai gradi di merito di questi due celebri
compositori ed alle qualità del diletto prodotto nell'uditore dalla
squisita lor musica, né io né voi abbiamo competente bilancia da
darne il peso. Io, perché amo ma non professo questa bell'arte;
voi, perché guidato da pregiudizio e forse da una secreta invidiuccia. Parmi nulladimeno di poter dire che, se l'opere di Mozzart sorpassano quelle dell'italiano in profondità di scienza e negli
effetti ammirabili d'una studiata armonia, quelle del Rossini a
molte persone più piacciono per la soavità delle melodie e per
la rara facilità che trova il cantante a eseguirle, e a ritenerle l'ascoltatore. Voi pretendete nulladimeno che queste melodie rossiniane
non giungano fino al core, ed io non voglio fare una guerra con voi
su questo punto. Al mio so che vi giungono: se non giungono fino
al vostro, è facile che la colpa sia degli orecchi, nella cui soverchia
lunghezza l'aria armonizzata si perde, come ho udito dir che perdevasi in quelle del povero Mida. In una cosa però avete dato
nel segno, e vi do ragione. Il bravo Rossini ripete qualche volta
se stesso nelle sue composizioni. Ma ciò non adiviene, per giudizio mio, per mancanza d'idee o per povertà di fantasia: colpa
di ciò è l'avara ignoranza de' malaccorti intraprenditori teatrali,
i quali, credendo che nel successo d'un dramma musicale poco
o nulla conti il poeta, per risparmiar qualche piastra col poeta,
che tutt'altro è che poeta, dànno a' compositori di musica delle
parole che non dicono niente e dicono sempre lo stesso. Pochissimi
sono i drammi ne' quali non s'oda ripetere una, due e tre volte:
«Ah! mi si spezza il core!...», «Io non ho più speranza...», «Tu
mi trafiggi il seno...», «Io morirò d'affanno...», «La mia felicità...»,
o frasi e parole di simil genere, che bene o male devono entrar nel
cominciamento di quell'aria o nella «stretta», ossia chiusa, di
<pb n="82"/>
quel duetto, terzetto o finale, e in cui il verseggiatore s'imagina
che consista il principale pregio del dramma. Se l'inimitabile Rossini, invece d'esser condannato a vestir delle leggiadre sue note
parole insieme accozzate per formar un certo numero d'accenti e
di sillabe, a cui dar s'osa il nome di «verso», e in cui non havvi
né sentimento d'anima, né vivezza d'affetto, né verità di carattere,
né merito di situazione, né grazia di lingua, né imagine di poesia,
avesse avuto de' drammi, in cui, oltre l'interesse del soggetto,
avesse il poeta saputo opportunamente alternare il dolce e il feroce
l'allegro e il patetico, il pastorale e l'eroico, <abbr>ecc.</abbr>; altro, ben altro
sarebbe stato l'effetto della sua musica, ché la varietà de' metri, de'
sentimenti e delle parole l'avrebbe obbligato a variare. La pruova
di ciò è <title>Il barbiere di Siviglia</title>, ch'essendo un de' capolavori di
Beaumarchais, ha somministrato degli ottimi materiali al traduttore
italiano. Questa triplice varietà fu il principale mio studio in tutti
i drammi scritti da me, e in quelli principalmente che ebbi la fortuna di scrivere per Salieri, Martini e Mozzart, ch'aveano il pregio
di saper leggere; pregio per verità che non tutti vantano i nostri
compositori di musica, alcuni de' quali non sanno quanta differenza
passi tra i versi di Metastasio e quelli di Bertati o di Nunziato Porta.
Io ho quasi l'ardire di credere che, in dodici drammi scritti da me
per que' tre maestri, non vi sieno due arie o due così detti «pezzi
concertati» che si somiglino; e, se in queste lor opere si son raramente copiati, in questo aspetto almeno il vanto piacevole mi
si accordi d'esser a parte della lor gloria.</p></body></text></q></p>

<p>Questa è la risposta che diedi allora a quel critico, e della
quale solennemente poi me ne compiacqui per un avvenimento
bizzarro, che fa a proposito. Un signore americano, grande
amatore di musica e nella nostra favella versatissimo (come quegli che vissuto era molti anni in Italia e tutte le sue primarie città
aveva visitate), m'era vicino nel teatro alla rappresentazione
d'un dramma applaudito. Verso la metà del primo atto, volgendosi a me, sorridendo:–Signor Da-Ponte–disse egli,–terminata quest'aria, m'adagerò per dormire: quando viene il tal
pezzo, vi prego svegliarmi, se allora dormo; e credo bene che
dormirò, perché questo povero dramma è il miglior soporifero
del mondo, come lo son per disgrazia quasi tutti quelli che
<pb n="83"/>
vengono dall'Italia.–Non seppi che cosa rispondergli, e in
pochi momenti l'udii russare. Lo svegliai al pezzo indicatomi,
dopo il quale o si riaddormentò o finse di dormire, e così per
tutto il rimanente dell'opera; e allora ci separammo.</p>
<p>Due o tre giorni dopo, dovevasi rappresentare il mio <title>Don
Giovanni</title>. Andai la mattina al teatro, e trovai scritto il suo
nome nel solito libro de' posti, ed, essendovi loco anche per
me nella loggia stessa, vi feci registrar subito il mio. Era egli
già nel suo sedile, quand' io v'andai; ond'io mi posi al suo
fianco. Verso la fine dell'atto primo volli parlargli; ma egli,
quasi in atto di sdegno, mi fece cenno di tacere, e, quando,
dopo il finale, calò il sipario:–Ora parlate–mi disse, o signor Da-Ponte. Che volevate dirmi?–Voleva chiedervi
–replicai–quando v'adagerete per dormire.–Domani–soggiunse:–a tali spettacoli non solo non dormesi alla rappresentazione, ma non si dorme, dopo quella, tutta la notte.–
Questo complimento solleticò un pochino il mio amor proprio,
tanto più che mi parve vederlo prestar pari attenzione al così
detto «recitativo» e a' più sublimi pezzi di musica. Terminata la
recita, obbligommi con dolce forza di andare a cenare da lui.
Non durò meno di due ore la nostra cena e non si parlò che
di teatro. Tutte le sue riflessioni mi parvero giustissime. Egli
era ammiratore entusiastico di Goldoni e d'Alfieri.–Immenso
–mi diceva egli–è il merito di questi due sommi uomini. Essi
sono le due più forti colonne del vostro teatro, ed ogni critico
giusto deve considerarli i ristoratori, anzi i creatori della vera
comica e tragica italiana; e non è forse l'ultimo de' lor meriti
quello d'aver dato de' novelli Rosci all'Italia, perché non è
possibile, per uno che sappia sol leggere, recitar le bellissime
scene di tali scrittori senza essere declamatore eccellente, e chi
non l'è, lo diviene.–Io pendeva dalla bocca di quell'egregio
ragionatore, come una volta pendevasi dagli oracoli; e se io
gioiva in udirlo, chi ha fior di senno sel pensi. Fu questa poi
la sua ultima osservazione.–In Francia, come tutti sanno, non
si canta come in Italia: ma, siccome i drammi, che rappresentansi, sono in generale scenografici, graziosi e pieni di spirito,
<pb n="84"/>
così, per natura od istudio, gli attori sono eccellenti, onde succede assai raramente che un'opera francese (per servirmi d'una
frase tecnica) faccia fiasco.–Applaudendo a tutto quello ch'ei
disse, gli diedi la buona notte e partii.</p>
<p>Or m'oda per pochi istanti il mio discreto lettore. Nelle
tre prime parti delle mie <title>Memorie</title>, le città nelle quali vissi, la natura
degli uffizi ch'esercitai, i personaggi distinti con cui ebbi
a che fare, e un certo gioco di fortuna, che parve voler fare
in me solo l'estreme pruove del suo capriccioso potere, ampia
ed alta materia mi dettero, onde interessare ed intrattenere il
mio leggitore. Il paese, nel quale da più di cinque lustri mi
trovo, non prestandomi tali avventure, sono alla condizione
d'un precettor di botanica, che viaggia co' suoi allievi per
instruirli in quella scienza, e che, dopo aver mostrato le qualità e le virtù delle piante, dell'erbe e de' fiori, nel passare che
fa per deserte piagge o per monti sterili, per non perder affatto il suo tempo, mostra loro le proprietà di qualche virgulto
o di qualche sterpo. Così io, vivendo in America, d'altro scrivere non posso che di fatti domestici e di vicende e di cure
cittadinesche, nelle quali sono stato e son tuttavia, se non il
protagonista della tragicomedia, almeno uno degli attori primari. Da tutto però qualche cosa di buono può apprendere
un saggio lettore; nella medesima guisa che tanto da' precetti
di Socrate e di Platone quanto dalle favolette d'Esopo impara
le regole del ben vivere chi vede
<q rend="block" direct="unspecified">
<lg type="versi">
<l>... la dottrina che s'asconde</l>
<l>sotto il velame delli versi strani.</l>
</lg></q></p>
<p rend="noindent">E molti scrittori (tra i quali lo spiritoso Baretti), pretendono
che più s'impari dalla lettura di qualche <title>Vita</title> privata che da
quella di molte storie di popoli e di nazioni. Difatti, se nella
mia gioventù avess'io letta la storia d'un uomo, a cui le stesse
cose accadute fossero che a me son accadute, e la cui condotta,
dal più al meno, fosse stata simile alla mia, quanti, quanti errori
non avrei potuto evitare, le cui conseguenze tante lagrime mi
<pb n="85"/>
costarono e affiggono sì amaramente la mia più tarda decrepitezza! Or posso e devo dire anch'io, col Petrarca:
<q rend="block" direct="unspecified">
<lg type="versi">
<l>Io conosco il mio fallo e non lo scuso;</l>
</lg></q></p>
<p rend="noindent">ma il male, all'età mia, è senza rimedio, e a me più non rimane che il pentimento. Imparino almeno gli altri dal mio
esempio quel ch'io non ebbi occasione d'imparar da quello
degli altri. Non si fidino quindi, come ho fatto io, di poche
melate parole; non aprano il loro core a persone, di cui non
conoscono per anni ed anni il carattere ed i costumi; facciano
l'anima di sasso e l'orecchio di bronzo con quelli che chiedon
pietà colle voci dell'adulatore; non misurino la rettitudine altrui dalla rettitudine propria ; non dican:–Colui non ha ragione
alcuna d'ingannarci, d'odiarci, di tradirci: dunque non ci
odierà, non ci ingannerà, non ci tradirà;–ma dicano invece
tutto il contrario, perché appunto il contrario è quello ch'è a
me addivenuto: se hanno ottenuto qualche talento dalla natura
o qualche favore dalla fortuna, procurino ognor di celarlo altrui colla più gran cura, e non isperino alfine di cangiar l'animo
de' malvagi colla sofferenza o coi benefici.
Dopo questo picciolo sfogo, necessario al mio spirito oppresso
dal più doloroso avvenimento e impensato all'epoca in cui scrivo,
torno ai riflessi teatrali di quel sagacissimo americano; e mi
giova sperare che, se questo volumetto giunge in Italia, qualche
accorto impresario, leggendolo, abbraccerà di buon grado il consiglio mio, per cui si vedrà primeggiare l'Italia anche nel campo
drammatico, siccome a dispetto di tutti i critici primeggiò nel
comico per un mal censurato Goldoni e per un Alfieri nel tragico. E, già che son tornato al teatro, mi vi fermerò ancora per
poco, e narrerò un fatterello giocondo, che rallegrò me quando
accadde, e ch'or piacerà a chi mi legge.
Io avevo fatto tradurre in inglese letteralmente il mio <title>Don
Giovanni</title>, e l'impresario di questo teatro m'aveva cortesemente
concesso di stamparne i libretti per conto mio. Ne vendei un
numero prodigioso al teatro, e il profitto della vendita mi pagò
<pb n="86"/>
abbondantemente le spese e le cure. Ma la mia buona sorte
fece di più a mio vantaggio. Per comodo di quegli spettatori
che non si conoscono molto del nostro idioma, è l'uso in America di porre in vari magazzini e botteghe il libretto del dramma
che deve rappresentarsi la sera. Io n'avea posto alcuni in certo
botteghino, dove i biglietti del lotto vendevansi; nel quale entrando io una mattina:–Signor Da-Ponte–disse a me il
bottegaio,–mandateci tosto degli altri libri. Ne avevamo ancora sedici, e gli abbiamo venduti ier sera: ora vi pagherò sei
piastre. Sedete.–Mentre stava contando il danaro, mi si affaccia agli occhi uno scritto, che dice: «Domani si cava il lotto,
e il biglietto costa sei talleri».–Ebbene–diss'io allora, datemi un biglietto, e tenetevi quel danaro.–Fece così. Misi
quel biglietto nella tasca e andai a casa. Era quella la prima
volta ch'io avevo aperto la porta alla fortuna, spendendo alcun danaro a quel gioco; e tanto poco io sperava ch'ella v'entrasse, che il sonno d'una sola notte m'aveva fatto dimenticar
affatto il mio esperimento. Verso sera però, mentre io stavo al
desco scrivendo, odo picchiar replicatamente con urli di gioia
la porta della mia casa; aperta la quale, entrar veggio un domestico di quel botteghino, che m'annunziava la vincita di
cinquecento piastre. Avvezzo a' rabbuffi e poco a' favori della
sorte, durai fatica a prestargli fede; ma, trovando ch'era la verità,
regalai alcune piastre all'amico domestico, benedicendo Mozzart,
<title>Don Giovanni</title>, il teatro e i botteghini del lotto. Andai tre dì
dopo a riscuotere quel danaro, alla vista del quale un solo pensiero occupò tutto il mio spirito; e fu quello di usarne intieramente in acquisti di nuovi libri, onde stabilire una scelta, se
non numerosa, pubblica biblioteca nella città.
Fu allora che trassi da varie città d'Italia un buon numero
di belle e costose opere, tra le quali <title><foreign lang="lat">Rerum italicarum scriptores</foreign></title> di Lodovico Muratori, monumento glorioso della sapienza
italiana, e il raro raro <title>Giornale</title> di Apostolo Zeno, e l'opere
del Visconti, e quelle del Winckelmann, e le <title>Memorie della società italiana</title>, e quelle di Torino, oltre le più magnifiche edizioni di Dante, Petrarca, Ariosto e Tasso. Credei che il Collegio
<pb n="87"/>
esser dovesse un punto di appoggio al mio stabilimento. In un
volumetto, che intitolai <title>Storia della letteratura italiana in NewYork</title> e che pubblicai colle stampe l'anno <num>1827</num>, narrai per esteso
le strade che presi e i mezzi che adoperai per alzare ed eternare
nelle sacre sue mura un monumento glorioso alle nostre lettere:
narrai che, a facilitarne l'esecuzione, vi deposi io medesimo un
certo numero di volumi, in quelli impiegando tutto il danaro che
ventotto alunni di quel Collegio a me diedero per le lezioni
di dieci mesi, e come poi mi venne fatto, per l'influenza de'
miei due nobilissimi allievi Carlo Clemente Moore ed Enrico
Anderson, di aggiungere a' volumidepositati da me molte altre
belle opere, a spese del Collegio stesso acquistate: di maniera
che più di settecento scelti volumi ora trovanvisi, ove all'arrivo
mio altro non vi si trovava che un vecchio, sdrucito e tarlato
Boccaccio. Ma, per mio sommo rammarico, fu questo un foco
di paglia, e il poco effetto delle mie cure a rinunziare m'indusse allo spezioso titolo di professore, che accordato m'avevano, e insieme ad ogni speranza di veder riuscire in quell'istituto il disegno mio. Siccome però abbiam un proverbio
che dice «<foreign lang="lat">Semel abbas semper abbas</foreign>», così seguitavano tutti a
onorarmi col titolo di «signor professore», e gli alunni di
quello invitarono anche me a certo pranzo annuale, ove e alunni
e professori convengono. Essend'io quella mattina di buon
umore, invece d'andarvi, mandai agli invitatori questo ghiribizzo latino che fece ridere.
<q rend="block" direct="unspecified">
<lg type="versi">
<l><foreign lang="lat">Sum pastor sine ovibus,</foreign></l>
<l><foreign lang="lat">arator sine bovibus,</foreign></l>
<l><foreign lang="lat">hortulus sine flore,</foreign></l>
<l><foreign lang="lat">lychnus sine splendore,</foreign></l>
<l><foreign lang="lat">campus sine frumento,</foreign></l>
<l><foreign lang="lat">crumena sine argento,</foreign></l>
<l><foreign lang="lat">navita sine navibus,</foreign></l>
<l><foreign lang="lat">ianua sine clavibus,</foreign></l>
<l><foreign lang="lat">arbustus sine foliis</foreign></l>
<l><foreign lang="lat">taberna sine doliis,</foreign></l>
<l><foreign lang="lat">Olympus sine stellis</foreign></l>
<l><foreign lang="lat"><pb n="88"/>
chorea sine puellis,</foreign></l>
<l><foreign lang="lat">artifex sine manibus,</foreign></l>
<l><foreign lang="lat">venator sine canibus,</foreign></l>
<l><foreign lang="lat">fons sine potatoribus,</foreign></l>
<l><foreign lang="lat">pons sine viatoribus,</foreign></l>
<l><foreign lang="lat">sacerdos sine templo,</foreign></l>
<l><foreign lang="lat">professor sine exemplo</foreign>.</l>
</lg>
</q></p>
<p>Io non avevo né discepoli né salario! Se però tanto poco conto
facevasi degli studi italiani nel collegio della città, il generale
diletto, che attraeva al teatro la nostra musica, non permetteva ch'io perdessi tutta speranza d'ottener alla fine l'intento
mio.–La vostra musica–mi dissero un giorno alcune damigelle–è senza contraddizione bellissima; ma il non intendere
l'italiano ci rende lo spettacolo men piacevole.–E perché–replicai–non istudiate anche voi questa bellissima lingua?–Perché, come ben sapete–risposero,–la moda vuole che s'impari
lo spagnuolo.–Per quanto naturale sembrassemi che in paese
sì inclinato al commercio, dopo la rivoluzione del Messico, imparassero gli uomini quella lingua, altrettanto strano mi parve
che a quella le dame si dedicassero, per ragioni che tutti sanno,
ma ch'io non ardisco ripetere. Persuaso che questa predilezione nascesse dal non sapere la differenza che passa tra queste
favelle e il numero e i pregi de' loro scrittori, andava studiando
tra me medesimo al modo più acconcio a disingannare. Entrato
un dì a caso nella cantina d'un mercante per comperare del
vino per la famiglia, udita la qualità ch'io chiedeva, mi presentò tre bottiglie e non mi disse che questo:–Ecco tre differenti qualità del vino che domandate. Assaggiatene un bicchierino di ciascheduno, e avrete quello che più vi piace.–Feci
così: comperai il vino che più mi piacque; e, abbracciando sul
fatto un pensiero che il buon ministro di Bacco fece in me
nascere, corsi a casa e stesi un paragrafo, che mandai il dì medesimo al gazzettiere, nel quale proposi di stabilire una triplice
classe, nella quale, pel modico prezzo di dieci piastre, lo spagnolo, l'italiano e il francese s'insegnerebbero.–Ecco–dissi
a me stesso–le tre bottiglie di qualità differente. Veggiamo
<pb n="89"/>
qual delle tre sarà per ottenere più bevitori.–Scelsi a compagni
i due più valenti insegnatori della città. Pillet, di onorata e venerabile memoria, insegnava il francese, e Vigliarino, oriundo
castigliano, lo spagnolo. Ebbi settantacinque scolari il primo
trimestre e in punto cento il secondo; e qual fu la bottiglia favorita? Né l'uno né l'altro de' soci miei ebbe più di ventidue o
ventiquattro discenti, quando io n'ebbi fino settanta, la maggior
parte de' quali non bevve che alla bottiglia dell'Arno; e l'entusiasmo, con cui leggevano i nostri i autori, e i progressi fatti
da una gran parte d'essi, e particolarmente dalle damigelle,
stordì non solo New-York e l'America, ma i più colti critici
dell'Italia.
Le lodi a tempo accordate, i premi distribuiti, gli artefizi
adoperati da me per eccitare in essi l'emulazione produssero
effetti sì prodigiosi, e capaci le resero di scriver non solo e di
parlare con qualche grazia, ma di assaporare mirabilmente le
più recondite bellezze de' nostri più sublimi scrittori. Ed io non
so veramente se più per error di giudizio, o per essere interamente ignoranti de' nostri classici, usino certi maestri di lingua
italiana di non dar quasi mai in mano de' loro allievi se non
delle storielle puerili o dei ridicoli aneddoti, di cui le grammatiche sono piene, o al più le <title>Novelle</title> di Soave e le <title>Lettere d'una
peruviana</title> e le misere produzioni talvolta delle lor ridicole teste.
Due grandi abusi son questi, contro la di cui pratica crederei
delitto non avventarmi: il primo de' quali è assai pernicioso al
discente, che, per tal negligenza, appena vede il sogliare del
nostro letterario edifizio; e l'altro ingiurioso alle nostre lettere,
di cui poco conoscendosi gli stranieri, e non distinguendo la
scoria dall'oro, credono assai facilmente che in quelle insulsaggini da sassate consista la somma bellezza della nostra letteratura. I versi che pel «gallico eroe» scrisse l'Aloisi in quella sua
traduzione buffissima del <title>Mirto riottoso</title>, la lettera dedicatoria
del suicida Fiorilli alla <title>Bettina grammaticale</title> son quintessenze
di spirito in comparazione d'un orrido guazzabuglio che mi presentò una damigella di Filadelfia, che aveva studiato tre anni
la nostra lingua, con queste soavi parole:–Ecco, signor
<pb n="90"/>
Da-Ponte, un libretto di bellissimi versi, che un vostro bravo
compatriotta pubblicò ultimamente in questa città. Se avete
piacere di leggerlo, posso prestarvelo.–Come dal formato e
dalla legatura io avea conosciuto e il libro e l'autore, così la
ringraziai del favore, senza poter nascondere un sorrisetto, che
la damigella parve disapprovare, e, gridando:–Invidia, invidia!–mi volse il dorso e partì. Questo «saluto dorsale» poco
piacendomi, corsi a casa, mi chiusi nella mia stanza, e, avendo
avuto già in dono quel libro da un buon amico ch'avea l'intenzione di farmi ridere, mi misi a farvi delle noterelle, che
mandai a presentare a quella damina, e che presenterò tra le
note di questo volume al mio paziente lettore. Per un saggio
frattanto di questo invidiabile cigno esibisco, a chi ha voglia
di ridere, questo proemiale sonetto.
<q rend="block" direct="unspecified">
<lg type="versi">
<head>AL LETTORE</head>
<lg>
<l>Se mai fia che tu creda ch'io credessi</l>
<l>che piacer ne trarresti, queste rime</l>
<l>di Iacopo leggendo? ch'apponessi</l>
<l>dirti vorria, non è, non ch'io lo stime.</l></lg>
<lg>
<l>Bensì volea e vorrei che tu vedessi,</l>
<l>ma per gli occhi del cor, come n'opprime</l>
<l>a volte il fato; e che pietà n'avessi,</l>
<l>s'egli lo suo dolore pur t'esprime.</l></lg>
<lg>
<l>Che tu 'l voglia biasmar, gnaffe! non credo,</l>
<l>che in Parnasso non scrisse le sue carte,</l>
<l>ma infra sospiri, e guai, s'io ben travvedo.</l></lg>
<lg>
<l>Non soffriratti il cor censore farte</l>
<l>di chi privo d'amici, patria e Credo,</l>
<l>qui venne per raccôr e vele e sarte!</l></lg>
</lg></q></p>
<p rend="noindent">Sarte, ossieno corde, di cui il signor poeta ha sommo bisogno.
Ecco, signori italiani, i coadiutori che diemmi la mia fortuna
in America per inalza re una reggia alle tosche muse! Che avrebbe
<pb n="91"/>
potuto darmi di più a proposito per la torre di Babilonia? E
volete udir come ei parla di me? Gli chiese un giorno un allievo mio se conosceva il Da-Ponte.–Sì–gli rispose colui,
infiorando la secca faccia d'un sogghignetto cagnesco:–pretende d'esser poeta il signor Da-Ponte!–Gli feci dire che
s'ingannava: ch'io non pretendeva già d'esser poeta io medesimo, ma che credeva sol di conoscere quelli che non l'erano,
e che tutti i mezzi e le strade cercherei di farli conoscere altrui.
Vi fu chi riferì queste parole alla damigella dal saluto dorsale,
e, venuta alcun tempo dopo a New-York, l'accidente portò
ch'ebbi l'occasione di vederla nella casa d'una mia allieva. Come
non era più in collera, anzi parea colla gentilezza voler compensarmi del non donnesco saluto, io, secondato mirabilmente
dalla damigella che ella visitava, senza parlar poco né molto
di quel poetastro e de' suoi strambotti, la pregai di venire il
giorno seguente da me, per veder e udir i progressi della mia
classe. Perdonate, o dilettissime figlie del mio intelletto e dell'amor mio, se la mia decrepita vanità non sa ricusarsi l'onore
di decorar queste carte, non più delle sole iniziali, ma di tutte
le lettere del vostro riveritissimo e a me caro nome. Non era
per verità molto numerosa quel dì la mia classe, ma le dodici,
che convennero, erano i più bei fiori del mio giardino. Erano
queste la damigella Bradford, due sorelline Duer, la signorina
Glover, madamigella Dubois, una giovinetta Robinson, due sorelle Weiman, una Johnson, una Kennedy ed una mia nipotina
d'anni quattordici. Oltre la lezione giornaliera in iscritto, noi
leggevamo un dì due de' nostri classici ed un altro altri due.
Tasso ed Alfieri dovevano spiegarsi quel giorno; ma io feci
portare dal mio magazzino di libri anche Dante e Petrarca, e,
dopo aver fatto leggere a ciascheduna e trasportar in inglese
qualche ottava o qualche scena de' primi due, feci recitar a memoria a chi un sonetto, a chi una stanza del sommo lirico:
il che sorprese molto la spettatrice. Ma quello, che parve far
miglior impressione nel di lei spirito, fu la franchezza con cui
la invitai ad aprir il primo volume della <title>Divina commedia</title> e a
domandarne senza riserva la spiegazione. Dopo tale esperimento
<pb n="92"/>
felicemente riuscito, le chiesi qual dei primi sei canti le piacerebbe udir declamare a mente. Domandò il terzo: fu la giovinetta
da' quattordici anni ch'ebbe l'onor dell'aringo. Durò più di tre
ore la pruova, dopo la quale rimbombò d'applausi la stanza.
Mi accostai allora a quella damina e le chiesi modestamente
s'io aveva ragione d'aver invidia.–No, in verità–rispose
ella,–ma sì d'esser invidiato!–Ella parlò in profezia. Questo
fu precisamente il destino mio, principalmente in America; e
l'invidia, di cui fui segno, non era quel sentimento a ognun
naturale di desiderar un bene ch'altri possede e che il Petrarca
dipinge mirabilmente in questi due versi:
<q rend="block" direct="unspecified">
<lg type="versi">
<l>Quanta invidia ti porto, avara terra,</l>
<l>che abbracci quello cui veder m'è tolto!</l>
</lg></q></p>
<p rend="noindent">ma ben quel sentimento feroce, che sprona a tutto dire ed a
tutto fare a' danni dell'oggetto invidiato; che non cura carità
né giustizia, ma, ad esempio di fierissima tigre, dopo aver
sbranato e lacerato la preda, gode di lordarsi nel sangue di
quella le zanne e gli artigli; e anche di questa ce ne dà quel
poeta un'idea, in quel sonetto che dice:
<q rend="block" direct="unspecified">
<lg>
<l>o invidia nemica di virtute,</l>
<l>........................................</l>
<l>da radice n'hai svelta mia salute.</l>
</lg></q></p>
<p>E questo fu ed è veramente tuttora il destino mio. Né, per
cortesie, per pazienza o per benefizi, m'è riuscito mai di placare
quest'idra feroce, cui sopra tutto piacque di sparger il suo
veleno ne' miei medesimi compatriotti e in quegli uomini appunto, che tanto bene che male la professione mia esercitavano.
E' parrà cosa strana al lettore che in venticinque anni io
non abbia potuto conservar l'amicizia, nonché acquistarmi la
stima d'un sol maestro di lingua, da che vivo in America, dove
io fui il primo a introdurla, a diffonderla, a nobilitarla e a non
risparmiare spese, cure e fatiche per ristabilirla. E, per coprir
ora cent'altri col velo della «carità natia», d'un solo mi piace
qui far parola, che, separato da me per immenso spazio di
<pb n="93"/>
terra e di mare e per le sue dottrine e fatiche coperto di vera
gloria, sperai poter rendermi favorevole, se non pe' talenti miei
o per gli miei scritti, per l'ardor nobile almeno di promulgare,
difendere ed esaltare gli studi ch'egli ama ed onora, anzi pur
di crearli in questa a lui opposita parte del mondo, e per l'amor
del soggetto illustre che mi spronava a chieder consiglio da lui.
Nel leggere i nostri classici co' discenti, non mancai, come ben
può credersi, di porre nelle lor mani quelli che più mi pareano
convenire alla loro età, al loro stato ed ai loro rispettivi talenti.
Dopo i più nobili toscani prosatori presentai loro i poeti. Il Metastasio fu sempre il primo tra questi; indi tutti quegli altri di
sommo grido, lasciando sempre per ultime la <title>Divina commedia</title>
e le <title>Rime</title> del Petrarca; e, sebbene tutti questi autori furono
generalmente amati, nulladimeno chi fu il più ammirato e studiato? Fu il ghibellino.
Questa giustissima ammirazione accordata al padre e al principe della nostra letteratura inpegnommi a studiare col più gran
fervore quel divino poema, onde schiarirne le oscurità e spiegarne i passi difficili. Io aveva già studiati e meditati i più celebri
commentatori: parendomi tuttavia che un loco ancor rimanesse
ad illustrazioni, osai farne io medesimo alcune a diversi canti,
ch'uno de' miei più colti discepoli pubblicò in un giornale che
ei compilava. Benché le mie osservazioni generalmente piacessero, pur, onde più assicurarmi del loro valore, pensai di mandarne copia al Biagioli, commentatore veramente di molto merito, e delle cui annotazioni io ne sparsi più di dieci esemplari
in America. Nella prefazione apposta alla sua prima edizione
invita egli «i sapienti del bel paese a fargli conoscere dov'ei
possa avere per ignoranza errato o per troppa voglia, e promette
di ricevere con seno aperto le loro luminose osservazioni e correzioni, e di riportarle co' nomi de' loro autori in una novella
edizione, se avesse mai loco». Siccome però il signor Biagioli
né m'ha ricevuto con seno aperto, né m'ha degno creduto d'una
risposta, così conobbi con mia vergogna che né me collocava nel
numero de' sapienti d'Italia ( e in questo punto gli do ragione),
né le mie osservazioni ei credeva degne d'esser riportate da lui.
<pb n="94"/>
Il tacito giudizio di sì erudito filologo mi atterrì per tal modo,
che non osai più proseguire l'incominciato lavoro. Confesserò
tuttavia essermi passato qualche volta pel capo il sospetto di
aver altamente offeso quel sommo critico, che il più dolce di
core non credon esser quelli che sentono col Lombardi, sebben
docilissimo si protesti e pronto a ravvedersi e disdirsi e a confessar il suo inganno ad ogni cenno che fatto gli venga. Trovò
forse strano che un maestrino di lingua, che vive da più di
cinque lustri in America, ardisca portar opinioni diverse dalle
sue nella interpretazione di Dante. Ma voi sapete, caro
signor Biagioli, che anche il buon Omero talor dormì, e che
un uomo senz'occhi trovò un ferro da cavallo, ch'altri non
aveva cogli occhi trovato. Or, come è ben cosa facile che il
vostro perspicacissimo ingegno vegga assai meglio di me le
bellezze dantesche, ma impossibile al parer mio che più amiate
di me la gloria di quel poeta, così volgerommi anch'io, con
permission vostra, a quei sapienti d'Italia, umilmente pregandoli di giudicarci in alcuni lochi di quel poema, che, secondo
le vostre dichiarazioni, non mi paiono degni di Dante. Perché
però non sia che un tessuto d'episodi questa quinta parte delle
mie <title>Memorie</title>, porrò in una nota le differenze più considerabili
delle nostre spiegazioni, pregando qualche amico di Dante, e
più che tutti il mio venerato Colombo, di farmi udire, o per
la via de' giornali o per lettere, la sua opinione, ch'io non
tarderò a partecipare agli allievi mici, e prima di tutti a' maestri
ed alunni di questo Collegio, nel quale introduss'io primo in
quell'anno stesso la mia favella, dichiarando secondo la mia
intelligenza quel massimo autore, e sperando di stabilire in
quello e per quelli un solido e permanente asilo alle nostre
lettere. Trovai col tempo però che un tarlo nascosto, una spezie
di lima sorda distruggea tutto quello ch'io per puro zelo faceva,
e che, se anche mi fosse venuto fatto di porre in quell'instituto
la stupenda libreria dell'Apostolo Zeno, avrei dopo tutto potuto
dire con Dante:
<q rend="block" direct="unspecified">
<lg type="versi">
<l><emph>I libri</emph> son, ma chi pon mano ad essi?<pb n="95"/></l>
</lg></q></p>
<p rend="noindent">perché infallibilmente non avrei avuto un solo studente di quella
lingua dopo il prim'anno, giacché alcuno de' professori era persuaso e volea gli altri persuadere che poco di grande avesse
la nostra letteratura (di cui per altro non molto si conosceva),
e che in tutte le scienze e le arti superiori ci fossero gli alemanni. Non è questo il loco da dir più di ciò: la sentenza
però meriterà a suo tempo qualche riflessione.
Stando dunque le cose in tal modo, e desideroso a ogni
via di ridurre a effetto il disegno mio, mi parve di poter
ottenere dagli altri amici ed allievi miei quello che non più
sperava dal Collegio. Depositai quindi ottocento volumi classici
nella pubblica libreria, e pubblicai questi pochi versi:
<q rend="block" direct="unspecified">
<text><body>
<div1 n="Dedica"><head>A' MIEI CARISSIMI ALLIEVI, PER ECCITARLI
ALLO STABILIMENTO D'UNA PUBBLICA ITALIANA LIBRERIA</head>
<lg type="versi">
<lg>
<l>Sulla prora del ricco naviglio</l>
<l>salvo in porto e felice tornando,</l>
<l>obbliando fatica e periglio,</l>
<l>posa trova il tranquillo nocchier.</l>
<l>Ed il brando di sangue ancor tinto</l>
<l>appendendo all'altare di pace,</l>
<l>su' trofei del nemico già vinto</l>
<l>s'addormenta l'antico guerrier.</l>
</lg><lg><l>Io, che primo coll'onde dell'Arno</l>
<l>non indarno inaffiai queste rive,</l>
<l>ove udír d'Elicona le dive</l>
<l>armonia che non pria si sentì,</l>
<l>e che sparsi onorati sudori</l>
<l>sulle zolle del vostro terreno,</l>
<l>onde sorgono rose ed allori</l>
<l>ove tronchi sorgevano un dì;</l>
</lg><lg><l>se vi chiedo pel dorso già curvo</l>
<l>sotto il peso e le cure degli anni,</l>
<l>se vi chiedo un ristoro agli affanni</l>
<l>e una tarda ma dolce mercé,</l>
<l><pb n="96"/>
chi di voi, cari figli d'amore,</l>
<l>negherà tal conforto al cor mio?</l>
<l>chi di voi del più nobil desio</l>
<l>secondar l'aurea fiamma non dé'?</l>
</lg><lg><l>De' bei geni dell'italo cielo,</l>
<l>che tra voi da molt'anni portai,</l>
<l>eternar le dottrine bramai,</l>
<l>ed il nome di chi le portò;</l>
<l>ma tal gioia mi tolgon le stelle</l>
<l>senza un'aura di vostro favore;</l>
<l>senza voi, cari figli d'amore,</l>
<l>la grand'opra compir non si può.</l>
</lg><lg><l>Proteggete l'onesto mio voto;</l>
<l>ed all'ombra del bel monumento,</l>
<l>qual nocchier, qual guerriero contento,</l>
<l>avrò requie al cader dell'età.</l>
<l>Ed unito a que' nomi immortali,</l>
<l>ond'è pien l'universo di gloria,</l>
<l>di mio nome una grata memoria</l>
<l>dopo morte in vostr'alme vivrà.</l>
</lg></lg></div1></body></text></q></p>
<p>Appena si riseppe il mio disegno e le mie operazioni in
Italia, non mancarono tutti i buoni di lodare e di secondare
i miei patri sforzi; ed, oltre molte lettere di congratulazione e
d'applauso ch'ebbi da vari de' più dotti, zelanti e spiritosi italiani, non pochi vi furono che delle belle opere in dono mi
mandarono, perch'io di quelle arricchissi la mia biblioteca.
Il primo a dare agli altri questo nobile esempio fu il mio riverito ed adorabile signore ed amico Tommaso Mathias, che,
inviandomi con una cortesia e grazia ammirabile tutte le bellissime sue opere, il campo m'aperse di far vedere co' lor occhi
propri agli americani come un dotto e spregiudicato scrittore
inglese, che tanto studiò e meditò gli autori italiani da rendersi
il più stimabile e il più grande di tutti gli stranieri che nella
lingua nostra hanno scritto; come, ripeto, parla e ragiona di
quei geni sublimi, che l'altre nazioni (senza escluder l'ameri<pb n="97"/>
cana), o per mancanza di studio o per forza di pregiudizio (ad
eccezione di pochi), o disprezzano intieramente o si compiacciono d'avvilire. L'esempio di questo erculeo propugnatore fu
seguitato da molti de' nostri, da' quali nel breve corso d'un
anno ebbi più di sessanta volumi d'offerte per la mia libreria.
Ma chi si distinse tra tutti, dopo il donatore britanno, e
nel valor de' doni e nella graziosa maniera del farli, fu il colto,
erudito ed eccellente letterato triestino, che, sebben l'ultimo in
tempo tra' miei più rari ed illustri amici, occupa nulladimeno
uno de' primari lochi tra quelli per le pruove infinite di pura
benevolenza, di singolar gentilezza e di liberalità senza pari,
che, senza alcun merito mio e per la sola bontà del suo cuore,
a me diede, e che non solo con rara costanza, ma con ardore sempre crescente séguita a darmi. Il dono generoso di
tutte le sue opere sì in prosa che in verso, opere che lo dichiarano uno de' più zelanti cittadini, de' più profondi eruditi
e de' più eleganti scrittori de' nostri tempi; questo dono, in sé
assai prezioso, è un niente in comparazione degli altri suoi
meriti verso me: meriti ch'io posso bene pregiar e sentir vivamente e quanto è dovere che un grato animo senta, ma che
non potrò mai, per quanto io studi, trovar parole e concetti
bastevoli da dipingerli. Permettimi dunque, o caro ed incomparabile amico, che, dopo questa ingenua dichiarazione della
mia inabilità, passi sotto un rispettoso silenzio le cose e i sentimenti che né la mia lingua né la mia penna sarien capaci
d'esprimere; e piacciati solo d'assicurarti che né tempo né
lontananza potran cancellare dal mio spirito la menoma parte
di quella stima, riconoscenza e benevolenza che ti devo; che
m'è e mi sarà ognor cosa dolce benedirti ed amarti; che perdonerò, anzi perdono a tutti i torti ed a' mali a me fatti dalla
fortuna, pel bene che mi accordò di conoscerti e d'esser amato
da te; e che, nel momento del gran passaggio, l'ultima parola,
che uscirà dalle mie labbra, sarà il nome adorabile di Rossetti.
Torniamo adesso alla libreria, nella quale, come già dissi,
io avevo depositato ottocento volumi de' nostri classici, che non
avrebber costato più di mille duecento piastre, legati, e che
<pb n="98"/>
dovean presto crescer in numero pe' doni promessi; volumi di
cui ogni sottoscrivente co' suoi eredi avrebbe avuto il diritto
di legger per anni e secoli, pel tenuissimo prezzo di cinque
piastre. Or chi crederà che, né per consigliare né per pregare,
nella ricca, spiritosa e popolatissima città di New-York, ove
ebbi più di mille cinquecento allievi ed assai più amici, in tre
anni di cure io non abbia potuto ottenere più di settanta persone che cinque o dieci piastre sborsassero per uno stabilimento
sì utile e sì decoroso? <note place="foot" anchored="yes">
<p>Due soli italiani: il signor <abbr>F.</abbr> Mossa di Palermo e il mio signor Rossetti
triestino!</p></note>
Ed è da meravigliarsi che, dove il
mio solo <title>Catalogo ragionato</title> bastò a eccitare la curiosità de'
dotti di altre città dell'Unione, a segno di stabilire delle nobili
biblioteche nelle loro università e collegi, la sola New-York
non siasi arricchita finora se non parzialmente di tal tesoro!
Né per alcuno si creda ch'essendo New-York una città commerciante di primo ordine, e non avendo né un attivo né un
passivo commercio di molta conseguenza coll'Italia, la sua lingua non le diverrebbe d'alcuna utilità, e perciò una biblioteca
sarebbe una spesa superflua, perché allora gli chiederei di che
utilità le son nel commercio la latina e la greca, che con tanto
fervore e parzialità questi commercianti stessi coltivano, e di
cui amplissime biblioteche, e non colla modica spesa di cinque
o dieci piastre, ma con profusione pecuniaria, si erigono. Che
dirò poi delle somme immense che si scialacquano per apprenderle? E fosse almen vero, per non parlare se non della prima,
che, dopo tutto, i progressi degli imparanti fossero alla spesa
corrispondenti! Ma, o sia per difetto di metodo e di sapere
negli insegnatori, o di diligenza negli studenti, pochissimi sono
quelli che il vero sapore e l'«urbanità» di quella lingua conoscono; e meno ancora son quelli che, passando da' ginnasi alle
fattorie, si ricordino dopo qualche anno di quel che per lungo
tempo hanno letto e studiato. Un giovine americano, che aveva
in soli sei mesi imparato da me l'italiano:–Bramo–mi
disse un giorno–di apprendere da voi anche il latino. L'ho
<pb n="99"/>
studiato, veramente, diversi anni; ma, avendo viaggiato per tre
anni continui, l'ho quasi dimenticato.–In tre soli anni?–soggiunsi.–Così credo, signor Da-Ponte.–Veder allora gli feci
certi versi latini, da me composti il giorno ch'entrai nell'anno
ottantunesimo della vita, e cinquanta in punto da che lasciati
aveva i collegi. Dopo averli letti e riletti per indenderli bene
(il che non senza l'aiuto mio poté fare), ecco quel ch'ei mi disse:
–Signore, per dirvi la verità, s'io non vi conoscessi per uomo
di verità, la cosa mi parrebbe impossibile–Cesseranno le meraviglie–soggiunsi,–quando vi dirò il metodo nostro generalmente nello studio di questa lingua. Sappiate, prima di tutto,
pochissimi esser quelli che son destinati alla mercatura, che si
curino del latino. I medici, gli avvocati e quelli che intendono
dedicarsi a quest'arte nobile, ma particolarmente i ministri dell'altare, tutti, senza eccezione alcuna, lo studiano. E, perché
più non vi meravigliate, non ho se non a dirvi come lo studiano. Dopo esser passati dalla grammatica inferiore alla superiore (e v'hanno nel collegio due ottimi professori per queste),
passano gli studenti alla scuola dell'umanità; e, a misura de'
progressi, chi in due, chi in più anni, alla retorica, ove per
altri due anni si studia il latino. Tanto gli studenti d'umanità
che quelli di retorica sono obbligati in certe ore del giorno di
non parlar che la lingua di Cesare, di Sallustio e di Cicerone;
e v'è una grossa e pesante catena di ferro che attaccasi al
collo di quello che o commette un errore o parla in altra favella, e la porta finché un altro delinquente si trovi. Tre sere
per settimana i più esperti convengono in una stanza, e criticano e difendono a vicenda i poeti classici, cui per tale esercizio <foreign lang="lat">vertunt in succum et sanguinem</foreign>, e gli hanno, per dir così,
sulla punta delle dita, come le quotidiane orazioni. I più svegliati tra questi hanno la libertà di studiare la lingua greca o
l'ebraica dopo il terz'anno; ma, quanto alla lingua nativa, e specialmente a' nostri poeti, nel collegio ove io fui educato si studiavano pochissimo nelle scuole, e chi allo studio di quelli
sentivasi inclinato, obbligato era di farlo in privato e celarsi
alla vigilanza de' direttori, quanto poteva. Il dottor Modolini,
<pb n="100"/>
prefetto agli studi di quel collegio, buon grecista ed ottimo
latinista, mi sorprese un giorno mentre io stavo componendo
un sonetto.–Sonetti non dan panetti–mi disse egli con
faccia tosta, e, strappandomi lo scritto di mano, partì. Dopo
ciò–seguitai,–non dovete trovar tanto prodigiosi i miei
versi ottuagenari, e posso assicurarvi che tutti quelli, che furono educati con me in quel collegio, possono fare altrettanto,
se ancora vivono.–E m'impegnai di dargliene la prova col
fatto. M'ascoltò con molta attenzione, e poscia proruppe con
queste parole:–Ora capisco perché se ne sa poco di latino
in America. Ma, se tanto studio abbisogna per bene impararlo,
mi contenterò delle lingue che intendo, e lascerò agl'italiani
il latino.–Partì, ciò dicendo, da me, e il giorno seguente mi
portò tutti i volumi latini che avea, eccetto Ovidio, <title>De arte
amandi</title>e fece un cambio con tanti de' nostri.
Potrei dir qualche cosa di più su questo articolo, ma chi
mi tratterebbe d'uomo prosuntuoso, chi di pregiudicato, ed io
ho già scritto altrove che, avendo fatto l'offerta, ventiquattro
anni sono, d'insegnar all'uso nostro questa favella in New-York,
mi fu categoricamente risposto che gli americani non aveano
bisogno di latinisti stranieri per saper abbastanza di quel linguaggio. Vi fu ancor chi sostenne miglior essere della nostra
la pronunzia americana, ossia inglese, e non è che da poco in
qua che molti svegliati spiriti si persuadettero del contrario,
e che ricorsero a me per apprender una migliore pronunzia,
che senza contraddizione trovar si deve in Italia, come quella
che ne fu la prima creatrice, che conserva i più probabili suoni
della sua prima origine, che a lei (sebben viziati e corrotti dal
tempo) da padre a figlio discesero e che in una lingua novella
con novelle grazie ritengonsi. E non crederei d'andar errato,
se osassi dire che la mancanza d'un vero gusto del classico
latino è una delle cause fortissime per cui poco e solo da pochi
in America si fa conto dell'italiano; perché e nell'Irlanda e
nella Gran Bretagna e nella Germania, dove diversa è la cosa,
v'hanno non solamente i primi talenti dell'Italia, che la diffondono, ma s'erigono cattedre luminose di pubblici insegnatori;
<pb n="101"/>
e l'opere nostre si studiano, si traducono e da' veri dotti si
ammirano.
Il poco successo da me ottenuto in America, in comparazione dei miei desidèri e delle mie speranze, avrebbe certo
disanimato tutt'altri che me; ma io volli fare l'ultimo tentativo,
e non è ancora deciso se avrà o no qualche riuscita. Io aveva
udito dire da molti viaggiatori, e tanto il fratello mio che gli
amici miei scritto m'avevano dall'Italia, che Giulietta Da-Ponte,
nipote mia, oltre il pregio d'una bellissima voce e di molte
leggiadre qualità personali, possedeva il merito singolare d'un
canto toccante e pieno d'espressione di verità. Suo maestro
era stato il signor Baglioni, personaggio di sommo gusto e saper
musicale, che aveva fatti i più celebri cantanti in Italia, e ch'io
avea già conosciuto per uomo di sommo valore in Praga, quando
rappresentossi il mio <title>Don Giovanni</title>. Un poco per voglia di
veder, dopo trent'anni di lontananza, alcuno del sangue mio,
un poco per la lusinga di allettare allo studio della lingua italiana e alfin alla fondazion d'una biblioteca colle attrattive d'una
musica che sembrava tanto piacere, io era sul punto d'invitar
questo mio fratello in America e di consigliarlo a condurre
seco la figlia. Non ignorando però certi pregiudizi italiani, e
per conseguenza le difficoltà con cui alcune famiglie si determinano d'esporre su' teatri i lor figli, io stava tra il sì e il no
e non sapeva risolvermi a scrivere. Mentre io ondeggiava nelle
incertezze, ecco ch'una lettera di mio fratello mi giunge, nella
quale fammi egli stesso la proposizione di venir in America e
di condurre questa figlia con sé. È facile imaginare il giubilo
mio. Non tardai un momento a rispondergli, e cercai tutti i
mezzi onde appianar le difficoltà, che opporsi al riuscimento
del suo disegno parevano.
Un de' più forti ostacoli, e ch'io sulle prime credei insuperabile, era la difficoltà d'ottener un passaporto per venir a
New-York. Memore tuttavia delle cose passate, e sopra tutto
della clemenza con cui l'imperadore or regnante consolato aveva
e addolcite le mie miserie a Vienna, presi la determinazione
di volgermi a lui a dirittura, e composi quella canzone, di cui
<pb n="102"/>
i censori di varie città non vollero permettere la pubblicazione,
ma che, presentata al sovrano dal fratello mio, ottenne senza
tergiversazione la grazia richiesta. Io era nel colmo dell'allegrezza. Tanti però furono gli ostacoli che si levarono, che,
dopo lunghi carteggi e preparativi, ed io ed essi cominciavamo
a perdere ogni speranza di rivederci. «Prevedo–mi scrisse
fin dall'anno <num>1827</num> la Giulietta–che, ad onta di tutte le di lei
cure, non verremo mai a Nova-Iorca».
Languendo in me questa speranza, un'altra ne sorse relativa
alla libreria, che m'incoraggiò a un novello esperimento. Io
leggeva un giorno la prefazione d'un volume dell'opere di cui
mi aveva fatto dono prezioso il signor Mathias. L'eloquenza
e la forza, con cui quel giudizioso scrittore parla de' pregi della
favella e delle lettere italiane, produssero in me un tal effetto,
che dissi a me stesso:–Può un uomo, ch'abbia due once di
cervello nel capo, leggere le pagine ch'ora io lessi, senza sentir
il potere della verità e senza desiderar di posseder un bene e
di goder d'un diletto, che quegli gode e possede, a cui sono
aperti i tesori dell'italiano Parnasso?–Sulle tracce camminando
di quella nobile prefazione, io ebbi tosto il pensiero di scrivere
un'orazione e di recitarla il settantanovesimo anniversario della
mia vita a un numero scelto d'allievi ed amici, che in quel giorno
generalmente solevano onorar la mia casa della loro cortese
presenza. Mentre io stava preparando i materiali per tal lavoro,
un crudele accidente, che per universal opinione pareva dover
costarmi la vita, cangiò la faccia di tutte le cose. La casa,
dov'io abitava, non essendo nel centro della città, io era stato
obbligato, a comodo della mia triplice classe di damigelle, di
prendere a pigione una stanza centrale, alla quale io andava
a cert'ore stabilite, per dar alla classe maggiore italiana le
mie lezioni. Era il diciasettesimo giorno di dicembre, e, la notte
stata essendo freddissima e per qualche ora piovosa, una lieve
e quasi invisibile incrostatura di ghiaccio avea lastricate le
<pb n="103"/>
strade e la stessa gradinata, che conduceva al cortile; al quale
volendo io discendere, appena posi i piedi sul ghiaccio del
primo scaglione, il quale un poco a caso pendeva, che, sdrucciolando, cascai supino, battendo sugli altri tre talmente a salti
a salti col dorso, che dall'osso sacro fino alla metà del mio
corpo io era divenuto una piaga. Rimasi più di un mese nelle
mani de' medici, e, sebben tormentato da caldi emollienti, da
scarnificazioni, da punture e da tagli, a dispetto di mille profezie sinistre, ebbi la consolazione il giorno di Natale di poter
ricever da me le mie angeliche allieve e di render grazie all'Altissimo della mia ricuperata salute e della occasione che mi
offerse su quel letto, che si credeva (e sperava forse) che
fosse letto di morte, di veder in modo assai chiaro a quanto
può giungere la doppiezza umana e la viltà degli adulatori.
Tornato dunque al mio solito e dolce esercizio d'instruttore,
non tardai a ricordarmi del disegno ch'io fatto aveva prima
di quella caduta, e, leggendo e meditando novellamente quella
prefazione, scrissi un discorso, ch'ora presento al mio lettore
in quest'ultima parte, e che recitai il mio dì natalizio a una
bella corona de' miei allievi ed amici. Quelli, che non vogliono
interromper il filo delle mie <title>Memorie</title> possono lasciar di leggere
questa orazione. Io però ho delle forti ragioni per pubblicarla.</p>
<q rend="block" direct="unspecified">
<text><body>
<div1 n="Orazione">
<head>ORAZIONE DI LORENZO DA-PONTE RECITATA A' SUOI ALLIEVI
ED AMICI LA SERA DEL <num>10</num> DI MARZO DELL'ANNO <num>1828</num>, SETTANTANOVESIMO ANNIVERSARIO DELLA SUA VITA.</head>
<p>Desideroso di darvi una pubblica testimonianza di rispettosa
gratitudine, pel favore distinto che fate a me questa sera, onorando della vostra cara presenza l'anniversario del settantanovesimo dì natalizio d'una vita, che pel corso di quattro e più lustri
vi consacrai e tuttavia vi consacro; e voglioso ad un tempo
stesso d'intrattenervi utilmente e piacevolmente parte del tempo
che vi degnate accordarmi, ho determinato parlarvi della letteratura italiana: «felice, fausto e fortunato» soggetto, che meritò
<pb n="104"/>
per molti anni gli studi, le cure e le lodi vostre, che rese a
voi noto e forse non discaro il mio nome, e che m'ottiene il
dolce trionfo di veder ora il mio povero tetto da tanti personaggi illustri, da tanti amici cortesi e da tanti affezionati allievi
onorato. Pieno, siccome io sono, del nobile soggetto di cui
intendo trattare, caldo del desiderio di piacervi, di rinfiammare
ed accrescer l'affetto per le lettere italiane in quelli che ne conoscono i pregi, e di crearlo efficacemente in quelli che ancora non li conoscono; da qual punto cominciar deggio il mio
ragionamento, su qual base fondarlo, e per quai mezzi poi sostenerlo, onde ottenere l'oggetto per cui vi parlo? Deggio tentar
di pruovare coll'autorità de' più famosi filosofi la superiorità
della favella italiana su tutte le moderne? il suo poter vantarsi
rivale delle più antiche? la sua anzianità nell'arti, nelle scienze,
in ogni ramo, oso dire, dell'umano sapere, per novità o perfezionamento d'invenzioni, per diversità di scoperte, per utilità,
per grandezza, per forza di raziocinio ne' suoi scrittori, o per
grazia, per melodia, per varietà, per purezza di sermone e di
stile? Deggio vittoriosamente difenderla contra gli assalti degli
stranieri, o deggio imitare quel mercadante d'oro e di gemme,
che si contenta di porre in vista le sue ricchezze, sicuro d'allettare gli spettatori colla lor luce a farne sollecito acquisto?
Voi, voi, mie carissime allieve, che, di sangue più vivido, di
fibre più sensibili e di spiriti forse più delicati, io vidi tanto
sovente
<q rend="block" direct="unspecified">
<lg type="versi">
<l>arder, gelar, languir, fremer, gioire</l>
</lg></q></p>
<p rend="noindent">alla lettura de' nostri autori; voi facilmente potete intendere e
dire quanto agevole mi sarebbe abbagliare, innamorare, stordire, offrendo de' saggi d'incomparabile grandezza, sublimità,
originalità nel poema di Dante; di soavità, di dolcezza ineffabile ne' versi che immortalarono Laura; di gentilezza, di purità, di eloquenza nel più leggiadro e brillante di tutti i novellatori; di fantasia, di vivacità impareggiabile nell'antonomasticamente «divino» Ariosto; di maestosa epica magnificenza nella
tromba del gran Torquato; di beltà pastorale, d'inarrivabile
<pb n="105"/>
affetto, di novità tutta tragica nel Guarini, nel Tasso stesso,
nel Metastasio, nell'Alfieri. Potrei ancor far mostra di mille e
mille bellezze liriche, che brillano in una nobilissima schiera
di moderni poeti, che voi ben conoscete; bellezze che da un
secolo in qua rendono oggetto di particolare ammirazione un
Manfredi, uno Zappi, un Frugoni, un Savioli, un Gozzi, un
Parini, un Mazza, un Labindo, un Cesarotti, un Varano, un
Casti, un Foscolo, un Manzoni e i due sommi Nestori del toscano Parnasso, Ippolito Pindemonte e Vincenzo Monti! E, se
volessi passare da' giardini de' poetici fiori a' campi ubertosi
delle scienze e dell'arti, qual messe gloriosa non potrei cogliere,
e sfidar baldanzosamente tutti i nemici del nostro nome a far
vedere altrettanto? Chi agguaglia, potrei dire, in profondità
ed altezza d'ingegno l'«ape fiorentina» (ché di tal nome onorò
il dotto Young, nella sua <title>Storia d'Atene</title>, Nicolò Machiavelli?) <note place="foot" anchored="yes">
<p>A imitazione di Senofonte, che chiamavasi l'«ape ateniese», chiamò Young il
Machiavelli l'«ape fiorentina»; e, per lodare Tucidide, asserì che il suo libro proemiale si poteva solo comparare al primo libro delle <title>Storie fiorentine</title> del mentovato
Machiavelli. Un dottissimo inglese non esitò a dichiararlo superiore allo stesso
Bacone. Quanti de' nostri critici hanno letto, studiato e inteso questo nostro scrittore? <foreign lang="lat">Unus? vel duo? </foreign> Eppure si ardisce giudicar delle nostre lettere! Non è
questo un voler parlar dell'astronomia senza aver mai veduto il sole?</p></note>
chi in perspicacia e acutezza di mente inventrice pareggiò un
Galileo? chi un Marchi nell'architettura militare, un Palladio
nella civile, un Cavalieri, un Tartaglia, un Falloppio, un Castelli, un Torricelli, un Malpighi, un Viviani, un Cisalpini, un
Cassini nella matematica, nell'algebra, nell'astronomia, nella
chirurgia, nella notomia, nella medicina? E finì forse in questi
la letteraria gloria degl'italiani? Hanno forse potuto le oppressioni, le carcerazioni, gli esigli, la privazione della pace e de'
mezzi, occasionata dalle esazioni, dalla continuazione delle
guerre, dall'armate presidiarie, hanno forse tanti mali distrutto
o scemato il foco, l'amore del sapere ne' discendenti di que'
grandi uomini? Gettate gli sguardi sulle storie letterarie del
mio paese; osservate quale e quanta è la luce di quegli scrittori, che da quasi sei secoli in ogni ramo del vero sapere
<pb n="106"/>
fiorirono e fioriscono tuttavia nell'Italia de' cui mirabili geni par
veramente che possa dirsi
<q rend="block" direct="unspecified">
<lg type="versi">
<l>e, appena muore l'uno, e l'altro nasce,</l>
</lg></q></p>
<p rend="noindent">«<foreign lang="lat">uno avulso, nascitur alter</foreign>». E, s'io non temessi che a me il
tempo mancasse, e a voi la pazienza, con qual patria gioia non
ricorderei gli alti nomi di tutti quelli che arricchirono quasi a'
tempi nostri di nuovi splendori le lettere della mia patria!</p>
<p>Ma, giacché più facilmente potrei
<q rend="block" direct="unspecified">
<lg type="versi">
<l>ad una ad una noverar le stelle</l>
<l>e in brev'urna raccôr l'acque del mare,</l>
</lg></q></p>
<p rend="noindent"> di quello che darvi, nel breve spazio del tempo in cui m'è
lecito intrattenervi, un'idea adequata della nostra moderna
letteratura, non vi nominerò se non un Gravina, un Sigonio,
un Muratori, un Zeno, un Zucconi, un Gori, un Lanzi, un
Mai, un Mehus, un Visconti, un Micali, nella critica, nella
erudizione, nell'antichità eminentissimi; un Burlamacchio, un
Filangieri, un Vico, un Genovesi, un Zanotti, un Azuni, un
Pagano, un Galiani, un Beccaria, un Romagnosi, uno Spedalieri ed un Gioia, o ancora viventi o morti da poco tempo, celebri nella giurisprudenza, nella scienza della legislazione, nella
estetica, nel dritto delle genti, nella politica; non vi nominerò
se non un Morgagni, un Cocchi, un Pasta, un Galvani, un
Cirillo, un Mascagni, un Rasori, un Berlinghieri, un Tomasini
e uno Scarpa nella medicina, nella chirurgia, nella notomia,
nella chimica; due Riccati, un'Agnesi, un Cagnoli, un Toaldo,
un Brunacci, un Cardinali, un Lagrangia (che altri vorrebbe
usurparvi), incomparabili nelle matematiche; un Vallisnieri, un
Frisi, un Venturoli ed un Mari nell'idraulica; siccome un Crescimbeni, un Quadrio, un Zaccaria, un Mazzuchelli, un Tiraboschi, un Ugoni, un Maffei nelle storie letterarie delle nazioni.</p>
<p>E, se questa continuazione di luce non bastasse all'Italia per
ottenere la palma nel nobile aringo del sapere, qual altro popolo,
griderei, può vantare cinquanta volumi di politici economisti del
primo ordine, cominciando dal Botero, che ne fu l'inventore
<pb n="107"/>
e che fiorì nel secolo decimosesto, fino al grandissimo Beccaria e a' suoi e a' nostri stessi contemporanei? Qual altro popolo, aggiungerei, potrebbe far pompa d'una prodigiosa serie
di traduttori, che fecero quasi rinascere con nuove bellezze sul
nostro Elicona gli Omeri, i Pindari, gli Anacreonti, gli Orazi,
i Vergili, gli Ovidi, i Lucrezi, con quanto han di più bello e
leggiadro gli antichi e i moderni di ogni idioma e d'ogni paese?
Leggete, signori miei l'<title>Iliade</title> trasportata in italiano dal Monti,
l'<title>Odissea</title> da Ippolito Pindemonti, Pindaro dal Mezzanotte, dal
Rogati Anacreonte! Leggete l'<title>Eneide</title> dal Caro, le <title>Metamorfosi</title>
dall'Anguillara, Orazio dal conte Gargallo, Lucrezio dal Marchetti, la <title>Georgica</title> dal Manara, Properzio dal Vismara, Fedro
dal conte Corniani, Milton dal Mariottini e dal padre Cuneo,
Sofocle dal Bellotti e finalmente Ossian dal Cesarotti; <note place="foot" anchored="yes">
<p>Tutte queste traduzioni, e molte altre in verso ed in prosa, si pubblicano attualmente, con belle note e col testo a fronte, in Italia. Ne avremo un esemplare
per la nostra libreria?</p></note>
e non
potrete facilmente decidere se sia più da ammirarsi la venustà,
la flessibilità e la ricchezza della nostra poderosa favella, o l'ingegno sublime, versatile e ardimentoso di questi rimomati scrittori. E, perché l'occasione non mi permette di farvi udir con
pienezza le bellezze, in altre lingue poco ordinarie, de' traduttori
italiani, permettetemi di presentare al vostro squisito giudizio
un picciolo saggio, che servirà bene a farvi conoscere «il leone
dall'unghia». Udite dunque come si trasformano in fiori italici
i fiori latini. Eccovi uno de' più nobili e sublimi squarci del
nostro sommo Virgilio:
<q rend="block" direct="unspecified">
<lg type="versi">
<l><foreign lang="lat">Principio coelum ac terras camposque liquentes,</foreign></l>
<l><foreign lang="lat">lucentemque globum lunae Titaniaque astra</foreign></l>
<l><foreign lang="lat">spiritus intus alit, totamque infusa per artus</foreign></l>
<l><foreign lang="lat">mens agitat molem et magno se corpore miscet.</foreign></l>
<l><foreign lang="lat">Inde hominum pecudumque genus vitaeque volantum</foreign></l>
<l><foreign lang="lat">et, quae marmoreo fert monstra sub aequore pontus.</foreign></l>
<l><foreign lang="lat">Igneus est ollis vigor et caelestis origo</foreign></l>
<l><foreign lang="lat">seminibus, quantum non noxia corpora tardant,</foreign></l>
<l><foreign lang="lat">terrenique hebetant artus moribundaque membra</foreign>.</l></lg></q><pb n="108"/></p>
<p>Udite ora, signori miei, come si traducono in italiano dal
Caro questi magnifici versi:
<q rend="block" direct="unspecified">
<lg type="versi">
<l>Primieramente il ciel, la terra, e'l mare,</l>
<l>l'aer, la luna, il sol, quanto è nascosto,</l>
<l>quanto appare e quant' è, muove, nudrisce</l>
<l>e regge un, che v'è dentro, o spirto o mente</l>
<l>o anima che sia de l'universo;</l>
<l>che, sparsa per lo tutto e per le parti</l>
<l>di sì gran mole, di sé l'empie, e seco</l>
<l>si volge, si rimescola e s'unisce.</l>
<l>Quinci l'uman legnaggio, i bruti, i pesci,</l>
<l>e ciò che vola, e ciò che serpe, han vita,</l>
<l>e dal foco e dal ciel vigore e seme</l>
<l>traggon, se non se quanto il pondo e 'l gelo</l>
<l>de' gravi corpi e le caduche membra</l>
<l>le fan terrene e tarde.</l>
</lg></q></p>
<p>Ho scelto questo breve passaggio tra mille e mille che potrei
scegliere, perché la maggior parte di questo nobile consesso,
che si conosce perfettamente della lingua del Lazio ed ammira
le maravigliose bellezze della poesia virgiliana, intenderà altresì
agevolmente quelle del traduttore italiano; e ciò basterà a fargli
gustar la dolcezza e intender l'utilità, che deve procedere dal
confronto di quella lingua con la sua amabile primogenita:
Proteo, quasi direi, ma Proteo di vezzi e di grazie, imitatore
felice di tutte le culte favelle del mondo.</p>
<p>A coloro però che di poco pregio credessero le traduzioni
dell'opere altrui, <note place="foot" anchored="yes">
<p>Quelli che, non conoscendo né le bellezze degli originali né quelle de' differenti idiomi, riguardano i traduttori come letterati di secondo ordine, non hanno,
per cangiar opinione, se non a leggere il <bibl>MAGALOTTI (<title>Lettere familiari</title>)</bibl>, il <bibl>BETTINELLI (<title>Opere</title>, VIII, <num>221</num>)</bibl>, il <bibl>conte CARLI (<title>Opere</title>, XVI, <abbr>p.</abbr> <num>9</num>)</bibl> e <bibl>RÈMOND DE-SAINTMARD (<title>Lettres philosophiques</title>, III, <abbr>p.</abbr> <num>55</num>)</bibl>. Io credo con essi che un ottimo traduttore non vaglia meno che un ottimo scrittore originale. Non sono però d'accordo col
signor di Vatry, il quale pretende che una perfetta traduzione non sia mai da sperarsi
(vedi <bibl><title>Atti dell'accademia di Berlino</title>, tomo XXXI</bibl>) e mi basta l'Ossian del Cesarotti
per confutarlo.</p></note>
e nessuna gloria quindi accordassero alle
nostre lettere per le loro ammirabili traduzioni, domanderei,
<pb n="109"/>
sorridendo, a tali Aristarchi di gusto difficile, qual altro popolo
della terra può far pompa di più di dugento grossi volumi di
storie classiche che uscirono da penne italiane, dal Malespina
e Villani agli ancora viventi Denina, Botta e Micali; penne
che scrissero con pari eleganza, veracità e metodo storico i
fatti non solo del loro paese, ma quelli eziandio di quasi l'intero universo! Chi infatti scrisse meglio del Maffei la storia
dell'Indie; chi quella della guerra di Fiandra meglio del Bentivoglio; quella della rivoluzione di Francia meglio del Davila;
meglio del Sarpi quella del consiglio di Trento; e chi meglio
del sopralodato Botta quella della guerra d'indipendenza della
vostra gloriosa repubblica? Storia, signori americani, che vi
raccomando caldamente di leggere, ma di leggere in italiano.</p>
<p>Dopo avervi nominati tanti luminari della mia patria, non
dovrei durar gran fatica a pruovare innumerabili dover essere
i vantaggi che possono derivare dallo studio di questa lingua
e di una sì vasta letteratura, per quelli non solo che trovano
le lor delizie nelle scienze e nell'arti e che non ciban
<q rend="block" direct="unspecified">
<lg type="versi">
<l rend="align:right">né terra né peltro,</l>
<l>ma sapienza ed amore e virtute,  </l>
</lg></q></p>
<p rend="noindent">che sono il vero pascolo dell'anima; ma per quelli eziandio che,
con un ben regolato commercio, co' cambi, colle navigazioni,
arricchiscono onorevolmente sé e la lor patria, e, facendo quasi
una gran famiglia di tante diverse parti del mondo, rendono a
tutti comuni le arti, le manifatture, le invenzioni, i prodotti,
<q rend="block" direct="unspecified">
<lg type="versi">
<l>e di Cerere i doni e i don di Bacco;</l>
</lg></q></p>
<p rend="noindent">con tante altre delizie e delicatezze, che la capricciosa, anzi
la provvida natura parve aver esclusivamente destinate a quelle
date terre e a que' dati climi, e, assai più che altrove, alla
troppo bella, ma per le proprie sue divisioni troppo debole
Italia, impoverita, lacerata, straziata
<q rend="block" direct="unspecified">
<lg type="versi">
<l>da gente, aimè! che del suo bello a' rai</l>
<l>par che si strugga, eppur la sfida a morte.</l></lg></q><pb n="110"/></p>
<p>Sebbene però e questo crine canuto e le pruove non dubbie,
che per tanti anni studiai di dare d'amore, di verità e di desiderio sincero de' vostri maggiori vantaggi, dovrebbero farmi
sperare che per giusti da voi si tenessero i miei propri giudizi
in fatto della letteratura del mio paese, giudizi corroborati da
un Roscoe, da un Ginguené, da un Villemain, e in gran parte
dal vostro famoso Byron; voglio nulladimeno che non udiate
più la mia voce per ora, ma voglio che per la mia bocca udiate
quella d'uno straniero, a cui nessuno oserà dire:–Signor
italiano, voi siete troppo parziale, troppo caldo e pregiudicato
dall'entusiasmo nazionale, in altre parole, troppo fanatico; e
questo vi fa gonfiare la tromba panegirica a favore de'vostri
scrittori. <note place="foot" anchored="yes">
<p>Frase usitata da un contributore d'un giornale americano.</p></note>
–E volete sapere, signori, chi è lo straniero che
udrete ora parlare per la mia bocca? Egli è il signor Tomaso
Iacopo Mathias, che voi tutti conoscete come uno de' più famosi
letterati dell'Inghilterra, e cui riconosce meco l'Italia tutta come
uno de' più leggiadri e brillanti ornamenti dell'italiano Parnasso.
E, perché non credasi per alcuno che parzialità e gratitudine
a dire m'inducano più del vero di questo amico prezioso della
mia patria e mio, mi piace ripetere quello che i più illustri
poeti, le più rinomate accademie italiane dissero di lui, e in
quante maniere l'esaltarono e lo onorarono le città, i letterati
e i più cospicui giornali d'Italia. Udite come favella di lui il
duca Gaspare Molo, uno de' più spiritosi poeti di Napoli.
<q rend="block" direct="unspecified">
<p>Di tanti, c'hanno sostenuta la venustà dell'italiana favella, egli
è sorprendente il vedere che un figlio d'Albione..., colla scorta
d'un genio distinto, d'un gusto squisito, della piena cognizione
de' classici greci e latini, sia giunto a scrivere in italiano versi
così belli e sublimi, che sembra sia un prodigio dell'umano ingegno e quello d'un fino discernimento, cui la bellezza dell'italiana favella ha dato quell'elettrica scintilla, che lo ha animato
e condotto a tanta perfezione. Le sue poesie furono pubblicate in
Londra, e quindi in Toscana, co' dovuti encomi, nonché in Roma,
<pb n="111"/>
dove, al pari che dagli accademici della Crusca, ebbero dall'Arcadia quelle lodi che pur meritavano, e che dal chiarissimo abate
Godard, custode del bosco Parrasio, furono nell'edizione romana,
con sommo giudizio, celebrate come un modello del bel dire, e
della felice fantasia dell'autore.</p></q></p>

<p>Troppo lunga cosa sarebbe il dirvi come fu accolto e onorato dagli accademici della Crusca, quando comparve in Firenze;
come gareggiarono i più colti editori di pubblicare co' loro
torchi le sue belle opere; come Andrea Zabarella principe lo
dichiara di tutti quegli stranieri che in toscano verso mai scrissero, con una bella e leggiadra canzone che incomincia così:
<q rend="block" direct="unspecified">
<lg type="versi">
<l>Te, del Tamigi in sulle sponde amiche,</l>
<l>più ch'altri mai lattâr l'itale muse;</l>
</lg></q></p>
<p rend="noindent">opinione che s'accorda perfettamente con quella del già mentovato abate Godard, che al di sopra lo pone non solo di Milton,
ma fin di Menagio e di Regnier, i cui nomi suonano con molto
applauso sul nostro per gli stranieri malagevolissimo Parnasso.</p>
<p>Dopo le testimonianze onorevoli di tanti dotti italiani, chi
ardirà non prestar fede a' giudizi di tanto conoscitore? chi non
dirà con me, come già dicevasi d'Aristotile: <foreign lang="lat">Mathias dixit</foreign>?</p>
<p>Udiamo adesso, signori, quel ch'egli scrive in una sua lettera agli eruditi e colti inglesi, e ch'io con pari zelo ed affetto
ridico a voi.
<q rend="block" direct="unspecified">
<p>Dilettissimi inglesi, voi, che siete nati ad ammirare e gustare
la vera poesia, lasciate un poco le verdeggianti rive dell'Ilisso,
e meco in sulle rive del Tamigi accompagnate il laureato e trionfante progresso dei maestri geni d'Italia. L'Europa letteraria
[<emph>e perché no l'America?</emph>] se vuol esser giusta e grata, non
sarà mai invidiosa della gloria italiana, ma piuttosto riconoscerà
ne' suoi scrittori i suoi maestri al rinascimento delle scienze e
delle lettere. Non voglio oltrepassare i termini prescritti alle lodi
così dovute alla terra madre d'eroi, di poeti e d'oratori. Ma voi,
che nel corso della vostra letteraria fortuna avete viaggiato sulle
tracce de' lumi augusti d'Atene e di Roma, degnatevi d'ammirare
<pb n="112"/>
la sublimità de' toscani poeti fra l'aure de' lor vaghi e dilettosi
monti. Tornate alla soave e dolce contrada di bellissime favole.
Di giorno in giorno sentirete più le vaghezze di questa amenissima
lingua. Vanno i poeti d'Italia per tutto infiammati d'un sì divino
furore, ch'io non so, seppur ciò non sia stato tra' greci, dove si
trovi una tale ardenza di spirito, un canto così soave e sublime,
con epiteti sì scelti, con un estro sì nobile, con sentenze sì magnifiche, con voli sì vaghi e con pensieri sì pellegrini, quanto
nelle loro canzoni. Intanto co' sentimenti di Milton, che tenne a
gloria d'annoverare la letteratura e la poesia italiana tra i più
splendidi ornamenti de' suoi eccelsi e santissimi studi, volgetevi,
o miei colti compatriotti, alle dilettevoli piagge toscane, e per
poco coll'Arno cangiate il Tamigi... Desidererei che tutti i letterati d'Europa, e principalmente l'inglesi [<emph>ed io dirò invece: e specialmente gli americani</emph>] intendessero a fondo la lingua italiana; e
che, fra quelli che gustano la vera poesia, non fosse così ristretto
il numero degli esatti conoscitori de' suoi meriti e pregi. Ed è
cosa da osservarsi e ammirarsi come sopra tutte l'altre nazioni
l'Italia abbia dimostrato come si può essere oratore, filosofo, politico [<emph>ed io aggiungerò: astronomo e matematico</emph>] e a un tempo
stesso insigne poeta. Vorrei perciò [<emph>badate, vi prego, gentilissimi
signori, a queste eccelse parole</emph>], vorrei che nelle due università
d'Inghilterra fosse eretta sotto la protezione reale una cattedra
espressamente, per onorare i suoi professori e per acquistare tra
gl'inglesi alla toscana favella permanente stabilimento: imperciocché, lasciando da parte la poesia, quali e quanti non sono i
suoi tesori [<emph>date udienza a queste parole</emph>] nell'eloquenza, nell'antichità, nella storia, ragguardevoli tutti per materia, stile,
disposizione, come esempi d'ogni studio e d'ogni imitazione degnissimi! </p></q></p>

<p>Tutto questo, però, non è se non un'ombra leggera del quadro
che presenta a' suoi leggitori il nostro filantropo panegirista,
in tutte le prefazioni delle sue opere, ch'io depositai ultimamente nella nostra biblioteca, preziosissimo dono di questo impareggiabile letterato. Sebbene il poco, che, per non abusar della
vostra pazienza, sinora dissi, dovrebbe esser sufficientissimo
<pb n="113"/>
per trarre chi ha fior di senno nel desiderio vivissimo di conoscersi a fondo del nostro idioma, vi chiederò nientedimeno
la grazia di poter aggiungere alle cose già dette le poche parole, con cui pon fine a questa ammirabile lettera.
<q rend="block" direct="unspecified">
<p>Ma, se alcuno mi domandasse–diss'egli–da qual motivo
incitato m'inchino sì affettuosamente all'Italia, risponderei altamente:–E a chi dunque dovrei inchinarmi, se non all'augusto
e dominante seggio di Febo, al fonte di vaghissime fantasie, alla
risvegliatrice del buon gusto e alla madre e nudrice delle scienze
e delle arti? </p></q></p>

<p>Fin qui il nostro signor Mathias. Non vi sembra, signori,
che debba esser cosa altrettanto piacevole che sorprendente il
veder a qual eminente grado di gloria è giunto questo uomo
celeste, e che assai viva esser debba la gratitudine di tutti i
buoni italiani, anzi di tutti gli amanti della sapienza, non solamente per le sue mirabili poesie, che formeranno una nuova
epoca nelle storie della nostra letteratura, ma altresì per le sue
efficaci premure e fatiche per diffondere, esaltare e render comune all'intero universo il linguaggio e le lettere della mia
patria? Anche Milton per verità, che amava e scriveva con
qualche grazia in verso italiano, parve accennare un simile
desiderio in una lettera al suo amico Buommattei. Duolsi quell'uomo sapiente che gli italiani non abbiano nel loro idioma
quella precisione che agli stranieri è sì necessaria; il che, soggiunge egli, se fatto avessero, alla gloria dell'italico sermone
avrebbero assai più provveduto, lasciando precetti ed esempi,
come se tornasse a tutti i mortali imparar la scienza di quella
lingua. «<foreign lang="lat">Et famae suae et Italici sermonis gloriae haud paulo
certius consuluissent, si praecepta et exempla ita tradidissent, ac
si omnium mortalium referret Italicae linguae scientiam appetere</foreign>». Così il vostro Milton. Ma quanto più chiaramente non
parla il nostro signor Tomaso? Quanto maggior forza non
ebbero tra gli eruditi le belle edizioni de' nostri classici pubblicate da lui, le sue meravigliose poesie toscane e le sue
<pb n="114"/>
dottissime prefazioni? Queste, queste ardentemente vi prego di
leggere, perché spero che produrranno i medesimi effetti su
voi, che produssero universalmente in Londra e in Italia.
E vi prego altresì d'osservare com'egli non giudicò necessario di parlar molto né poco de' pretesi difetti della nostra
lingua e de' suoi scrittori, coll'oggetto, come vuolsi da alcuni,
di render gli encomi assai più credibili. Tutto è lode, tutto è
splendore, tutto maraviglia negli scritti del signor Mathias; in
quegli degli altri, con pochissima luce, non vi sono ch'emisferi di fumo e di tenebre. E sapete, signori, perché? Perché
quelli altro non bramano se non avvilire la nostra letteratura:
questi vuol inculcarne in tutti lo studio, mostrarne i vantaggi
e farne conoscere e sentire le eccellenze. Neglige perciò, o non
fa alcun conto di quei difetti, che o si perdono affatto in un
oceano di luce che li circonda, o non esistono se non negli
occhi de' visionari, o sono all'eccesso ingranditi dalle lenti dell'amor proprio, dell'ignoranza, del pregiudizio.</p>
<p>Due astronomi di genio diverso andarono sulla specola di
Bologna, una notte in cui era eclissata la luna. Richiesti, quando
da quella discesero, che cosa avevano veduto, uno d'essi rispose:–Non vidi che tenebre:–aveva guardata l'eclisse.–Ed
io non vidi che luce–rispose l'altro: aveva mirate le stelle.
V'ho narrato questa storiella, perché, quando udite o leggete
quello che dicono o scrivono i giornalisti e i viaggiatori dell'Italia e degli italiani, esaminiate bene le cose prima di prestar
loro fede, e di conoscere procuriate se sono di quegli astronomi
che non guardan se non l'eclisse, o se sono di quelli a cui
piaccion solo le stelle. E volete presto conoscerli? Se parlano
de' cavalieri serventi, dell'ozio, dell'ignoranza, de' divertimenti
stupidi de' nobili; se si trattengono sull'immoralità della plebe,
sulla quantità de' ladri e de' malandrini, sugl'insetti, sugli stiletti, sulle cattive locande e su simili altre favole, a cui fanno
attenzione con occhi d'Argo molti di quelli che ci visitano,
bruciate subito i lor volumi e mandate que' tali autori a guardar l'eclisse. Se cominciano invece a decantare le sue bellezze
(e sarebbero troppe per noverarle), se non imitano i Lalande, i
<pb n="115"/>
Sass <note place="foot" anchored="yes">
<p>Costui non trovò in Italia di buono se non qualche compositore di musica.
Mettiamolo con quello dei maccheroni!</p></note>
o la malaugurata favoleggiatrice del secolo decimonono
di Roma, ma seguono piuttosto l'orme de' buoni che conoscete,
e sopra tutto del personaggio di cui oggi vi parlo, astro luminosissimo di verità e di sapere, prendeteli pure per guida de'
vostri pensieri, delle vostre opinioni e de' giudizi, che formar vi
dovete dell'Italia e de' suoi scrittori. E se mai alcuno di voi ha
l'occasione di visitare l'Italia, non negliga, lo prego, di veder
gli atenei di Verona, di Brescia, di Udine, di Treviso; le università di Padova, di Pavia, di Pisa; l'accademia de' Georgofili
di Firenze, quelle delle scienze di Torino e di Cortona, l'Instituto di Bologna, l'Arcadia di Roma, e cento altri collegi,
seminari e licei, che quasi in ogni città del mio paese si trovano. Cerchi altresì di conoscere i letterati che presiedono a
tali instituzioni o da quelle escono; esamini e studi l'opere
che d'anno in anno si pubblicano; si spogli perfettamente delle
massime, dell'idee, de' giudizi formati sull'altrui relazioni; giudichi col suo proprio intelletto e co' propri sensi (e, se non è
capace di tanto, non lasci mai il suo paese); e allora, allora
solo saprà che sia, non solamente in fatto di letteratura, ma
in tutti gli aspetti, in tutte le relazioni sì fisiche che morali,
l'Italia, di cui gli stranieri assai meno parlerebbero, se fosse
o men bella o più forte!</p>
<p>Dopo tutto quello che dissi, chi potrà maravigliarsi che io,
di core e di sangue italiano; io, che per tanti anni ho gustato
e tuttavia gusto la soavità della nostra poesia, mandato forse
tra voi da un genio benefico per isquarciare le nubi che i suoi
be' raggi coprivano, per far risuonar per la prima volta sulle
rive dell'Hudson (che n'è ben degno) le avene, le cetere e le
trombe della moderna Italia (che sarebbe venerata quanto l'antica, se fosse più conosciuta); io finalmente, in grazia solo della
sua lingua favorito, e per bontà e gentilezza vostra stimato,
onorato e, lo voglio pur dire, amato da voi, con un esempio
sì bello dinnanzi agli occhi: chi potrà, ripeto, maravigliarsi
<pb n="116"/>
ch'io cerchi di far brillare e di spargere ed eternare tra voi,
cortesissimi protettori e fautori miei, questi autori, quest'opere
e questa favella? Son mosso, anch'io, ve lo giuro, al pari dell'egregio mio inglese antesignano, non da parzialità nazionale,
non da entusiasmo fanatico; ma da amore di verità, dal desiderio del vostro bene, da forza invincibile di sentimento e
dalla dolce speranza che sia ricordato un giorno con grata
affezione, che sia benedetto, oso dire, il nome di un uomo che
visse già cinque lustri tra voi, e che non fu ad altro intento
che a meritare la vostra graziosa benevolenza, tutti i mezzi
cercando di farvi conoscere i nostri sommi scrittori e di farvi
assaporare e possedere i migliori tesori delle nostre letterarie
miniere, che diverranno, quando che fia, fonti inesauribili di
sapienza, di commodo, di utilità e di diletto per voi, per i
vostri figliuoli e pei più tardi nipoti.</p>
<p>Non contento per questo d'aver per tanti anni incontrati
«<foreign lang="lat">noctesque diesque labores</foreign>»; non contento d'aver avvezzate le
labbra di tanti giovani e giovinette virtuose alla culta favella
dell'Arno, d'aver mostrati gli effetti mirabili del mio zelo, se
non del mio sapere, ne' prodigiosi progressi fatti nelle mie classi
da molti discenti, ma specialmente dalle svegliate e spiritose
damigelle ch'ora affettuosamente m'ascoltano; di aver infine
introdotto nel vostro venerabile collegio la primogenita della
lingua latina, che ben chiamare si può, con Orazio nostro,
<q rend="block" direct="unspecified">
<lg type="versi">
<l>d'una madre gentil figlia più bella</l>
<l><foreign lang="lat">matre pulchra filia pulchrior,</foreign></l>
</lg></q></p>
<p rend="noindent">non contento, dico, di tutto questo, presi l'ardita risoluzione di
accumulare il più bel fiore de' nostri grandi uomini, e di formare
una biblioteca, che, permanentemente durando, l'agio vi desse
di studiarli, di leggerli, di esaminarli e di approfittarne. Il mio
mediocrissimo erario non mi permise arricchirla di tutte le dovizie
di cui si gloria la italiana letteratura. Ricordandomi tuttavia della
divisione fatta dal gran Bacone delle tre facoltà della mente:
memoria, raziocinio, imaginazione, alla prima delle quali appar<pb n="117"/>
tiene la storia, alla seconda la filosofia, e alla terza la poesia
e le belle arti; ho creduto bene di unire nella mia collezione
quanto abbiamo di classico in queste tre vaste province, e precipuamente nella storia, che contiene per mio avviso la scola più
utile della vita e la più abbondante messe del sapere, secondo
l'antico adagio: «<foreign lang="lat">Tantum scimus quantum memoria tenemus</foreign>»:
<q rend="block" direct="unspecified">
<lg type="versi">
<l>d'ogni nostro saper memoria è sede.</l>
</lg></q></p>
<p>Questa libreria, miei signori, è già incominciata: abbiam più
di settanta sottoscriventi, e siam preparati «ad incorporarla». <note place="foot" anchored="yes">
<p>Frase inglese.</p></note>
Il suo perfezionamento però dipende da un pronto, deciso e
generoso favore tanto de' miei allievi che de' cittadini in generale di Nova-Iorca. Ma, per quanto ardentemente io ne desideri lo stabilimento, non credo che questa sera convengami
dirvi di più; tanto per non parere troppo indiscreto, chiedendovi novelle grazie, in un punto in cui quella mi fate della
vostra grata presenza, quanto pel desiderio di lasciar la cosa
intieramente al giudizio vostro, che, in un affar tanto utile, tanto
decoroso per voi e per la vostra spiritosa città, non può non
esserle favorevole. Non avendo più dunque niente questa sera
da dirvi, concluderò il mio discorso rendendovi i più vivi ringraziamenti per l'onor che vi piacque farmi. È questo un onore,
(parlo ora a voi rispettabili cittadini della più bella parte dell'Unione, non meno che a voi, carissima prole del mio intelletto e dell'amor mio), è questo un onore, voglio ripeterlo, di
cui non cancellerà la memoria se non la morte. Mi sarebbe
impossibile dire quanto mi consoli la vostra presenza, quanto
mi piaccia la cortese attenzione con cui le parole ascoltaste del
vostro vecchio maestro, e quanto la vostra visibile giovialità
<q rend="block" direct="unspecified">
<lg type="versi">
<l>e quel soave approvator sorriso</l>
</lg></q></p>
<p rend="noindent">m'avvalori, m'alletti ed intenerisca. Possano in voi produrre le
voci mie il medesimo effetto, che in me produsse l'aspetto vostro.
<pb n="118"/>
Possa ognuno di voi sentire a che tendono l'onorate mie mire,
e ricordarsi, con quella egregia sentenza del nostro Dante, che
<q rend="block" direct="unspecified">
<lg type="versi">
<l rend="align:right">la domanda onesta</l>
<l>si dee seguir coll'opera tacendo.</l>
</lg></q></p>
<p>Sono passati settantanove anni da che spirai le prime aure
di questa mia lunga carriera: incomincio l'ottantesimo in questo
istante con felicissimi auspìci. Innalzo al cielo le luci per ringraziarlo d'avermi tanti anni tenuto sopra la terra, e ben ventiquattro di questi tra voi. Innalzo ad un tempo stesso de' voti,
che tutti voi spero accompagnerete co' vostri, per supplicarlo
umilmente di poter anche di questo veder la fine. Io lo spenderò con gioia sincera in servizio vostro, in onor delle nostre
lettere e al trionfo della verità; e, per meritar sempre più la
vostra benevolenza, procurerò, colla guida del nostro benefico
astro britanno, di compensare colle cure e la perseveranza e
lo studio quello che negherammi di fare
<q rend="block" direct="unspecified">
<lg type="versi">
<lg>
<l>l'animo stanco, la cangiata scorza</l>
<l>e la scemata in me destrezza e forza.</l></lg>
<lg>
<l>Farò com'uom, che, dopo lunga via,</l>
<l>scemar sente la lena al corpo lasso;</l>
<l>che, se notte s'appressa, affretta il passo</l>
<l>ver' la magion cui riveder desia.</l></lg>
<lg>
<l>Se non potrò seguir la scorta mia,</l>
<l>dietro le andrò pur così passo passo;</l>
<l>e, quando poca terra e muto sasso</l>
<l>delle ceneri mie la tomba fia,</l></lg>
<lg>
<l>qualche anima gentil da quella terra</l>
<l>inaffierà con lagrime pietose</l>
<l>i cari germi che il mio cor rinserra.</l></lg>
<lg>
<l>E allor rinascerà tra gigli e rose,<note place="foot" anchored="yes"><p>Ho già fatto osservare che tutte le mie migliori allieve ebbero da me il nome di qualche fiore.</p></note></l>
<l>amaranti e giunchiglie il mio gesmino<note place="foot" anchored="yes"><p>L'amabile Cottenet!</p></note></l>
<l>e sarà la mia tomba un bel giardino.</l></lg></lg></q></p></div1></body></text><pb n="119"/></q>
<p>Applaudirono tutti alle cose che dissi, ma terminò in belle
parole il trionfo mio. <note place="foot" anchored="yes">
<p>Tutta questa lunga orazione non servì a darmi un sottoscrivente!</p></note>
Che rimanevami allora da fare? La
casa mia era tutta piena di libri, ma la borsa cominciava a
sentire gli spazi vacui. Viveva allora, per mia fortuna, con me
il signor Giuliano Verplanck, personaggio coltissimo, protettor
delle lettere e di molto credito nel Congresso, di cui era membro
egli stesso. Gli diedi un giorno il catalogo de' miei libri, e lo
pregai di presentarlo a'direttori della biblioteca del governo,
ed ottenermi l'onore, s'era possibile, di fornir di qualche opera
italiana la lor cospicua collezione. Partito il signor Verplanck
pochi giorni dopo per Washington, si ricordò, per mia buona
sorte, assai efficacemente della mia preghiera, e, colla cooperazione d'un de' più illustri membri di quel nobilissimo corpo,
il signor Everett, tanto far seppe, che ordine mi fu dato di
mandar loro un considerabile numero di scelte e costose opere,
tra le quali una magnifica edizione della <title>Divina commedia</title>
di Dante, d'Ariosto, d'Alfieri, <title><foreign lang="lat">Scriptores rerum Italicarum</foreign></title> di
Muratori, che per la prima volta veduto aveano le rive dell'Hudson, e l'opere di Tiraboschi e di Visconti. Questo pecuniario rinforzo, che oltrepassò quattrocento piastre, mi venne
come una manna dal cielo, in un momento nel quale io sapea
di dover ricevere una grossa partita di libri scientifici e matematici, e tra questi l'opere del Manfredi, de' Riccati, del Cagnoli, del Brunacci, del Cardinali, del Guglielmini, del Vallisnieri, del Lami, del Gori, del Morelli, del Lanzi, del Venturoli, del Micali; autori tratti da me dall'Italia, per convincere
un certo, per altro dottissimo, amico mio, con altri pochi del
suo parere, che ostinansi a sostenere che nelle scienze gravi
e severe non sia paragonabile alla Germania l'Italia, e che si
sono o fingono di essersi dimenticati che «<foreign lang="fra">c'est de l'Italie que
nous tenons les sciences</foreign>», come un ingenuo scrittore francese
confessa nella prefazione all'<title>Enciclopedia</title>. Di fatti quasi tutte
quest'opere pochi giorni dopo mi capitarono; ma, contemporaneamente con quelle, me ne furon dell'altre spedite, che
<pb n="120"/>
né io aveva ordinato, né fatte eran per l'America. V'era tra
queste una magnifica edizione di Dante e un'altra della <title>Gerusalemme</title> del Tasso, bella per verità, ma d'un prezzo tropp'alto per trovarne facile spaccio in questi paesi. Siccome però
il libraio, che me ne fece la spedizione, credette di darmi per
quella una prova di vera amicizia, ed, oltre a ciò, essendo egli
in qualche maniera connesso con persona ch'oltre ogni credere
venero ed amo, desideroso di dar ad entrambi una marca di
considerazione, risolsi di accettar a certe condizioni quell'opere,
e, dopo d'aver tentato invano di vendere le più splendide,
imaginai un modo novello da sbarazzarmene, che parzialmente
riuscì. Trassi dal mio catalogo una serie di scelti volumi, il cui
valore ascendeva a quattrocento piastre; invitai quaranta persone a vederli, e proposi di formar due classi di studenti, ad
una delle quali insegnar l'italiano di pianta, per quanto in
quaranta lezioni potevasi, e all'altra leggere e spiegar la <title>Commedia</title> di Dante, con qualche altro classico non prima letto e
da lor medesimi scelto. Ogni concorrente doveva pagar dieci
piastre, che avrebbero fatto in tutto l'intero valore de' libri, e
questi, divisi in otto parti o vogliamo dire in otto premi, dovean cavarsi a sorte da un'urna. Ma, quando venti avean sottoscritto, impazienti d'indugio, chiesero d'estrar la metà dei
premi, e così fu fatto; e, se questa operazione, agli altri maestri di lingua del tutto nuova, non aggiunse un obolo alla mia
borsa, procurommi certo il diletto impareggiabile di far conoscere la sublimità e le divine bellezze del nostro Dante ad
altri venti de' più coltivati e nobili ingegni della città, perché
tutti que' venti discenti vollero leggerlo, tra' quali anche sei
damigelle e una giovane sposa, il cui entusiasmo ed ammirazione per quel nostro incomparabile poeta oltrepassava quello
degli uomini! Ma né la lettura di Dante né quella d'alcun de'
nostri poeti fece dimenticare le grazie della nostra musica.</p>
<p>Narrerò a questo proposito un accidente altrettanto piacevole
che straordinario. Bisogna sapere ch'io aveva già da gran
tempo detto che la mia nipote verrebbe a New-York, e probabilmente condurrebbe qualche altro buon cantante con sé.
<pb n="121"/>
Ma l'arrivo suo tardò tanto, che tutti gli amatori di musica si
burlavan di me e non lasciavan correr occasione di pungermi
e motteggiarmi. Una mattina, in cui leggevamo il canto vigesimottavo del <title>Purgatorio</title>, la damigella, cui toccò leggere quella
bella terzina che dice:
<q rend="block" direct="unspecified">
<lg type="versi">
<l>una donna soletta che si gìa</l>
<l>cantando ed iscegliendo fior da fiore,</l>
</lg></q></p>
<p rend="noindent">interruppe quella lettura, e scherzosamente mi disse:–Signor
Da-Ponte, non sarebbe vostra nipote questa cantante che coglie
fiori?–Io, che tanto aspettava allora la sua venuta quanto di
trovar al buio una perla:–Non si faccia beffe–soggiunsi: la mia nipotina verrà.–Ma quando, quando?–replicarono
tutte l'altre.–Quando verrà? Verrà oggi–replicai io.</p>
<p>Parlai veramente in ispirito di profezia. Perché, appena aveva
terminata la frase, che una sonora picchiata alla porta della casa
mi fece correre alla finestra, di dove vidi il signor A***, che con
lietissima faccia mi disse, queste sole parole:–Sono partiti. Discendo precipitevolmente dalla scala, al piede della quale
quel signore m'incontra e mi porge una lettera del mio angelo
triestino, nella quale l'arrivo di mio fratello con sua figlia Giulietta a Trieste e la lor sollecita partenza per New-York definitivamente m'annunzia. Si convertì in un universale tripudio di
allegrezza la lezione di quella mattina, e qual fosse la mia e
quella di tutti i miei non si potrebbe per alcun immaginare,
nonché descrivere. Un uomo, che avea già passato l'anno ottantesimo d'una travagliatissima vita; che per più di trenta anni
non aveva avuto il conforto di veder alcuno de' suoi; con un
core tenero, affettuoso, sincero, e quasi fuori d'ogni speranza
di tanto bene: qual genere, qual eccesso di consolazione sentir
non doveva alla improvvisa novella dell'avvicinamento d'un
fratello, che solo <note place="foot" anchored="yes">
<p>Si vuole che un altro fratello mio viva in America; ma, s'ancora vivesse
avrebbe risposto alle lettere che gli scrissi. Non avendolo fatto, o non vive più,
o non dee essere mio fratello.</p></note>
ancora gli rimaneva, che avea fin da' più
<pb n="122"/>
teneri anni amato sopra ogni cosa, e per le cui replicate lettere, spiranti amore, rispetto, stima, riconoscenza, nudriva le
più soavi speranze d'una reciprocazione perfetta d'affetti? A
questo dolce pensiero il piacer ineffabile s'aggiungeva di veder
per la prima volta e stringer al mio seno una nipote, delle cui
belle qualità personali, soavità di carattere e gentilezza di maniere avea ricevuto da vari amici le più piacevoli informazioni,
e che per un distinto ed ammirato talento brillava già nella
più filarmonica città d'Italia (ché tale è Venezia) in un'arte
ch'io sperava dover contribuire a una maggior diffusione di
quella favella, che formò e formerà sempre il primo e l'ultimo
de' miei voti, e a perpetuare con una nobile biblioteca la sua
impareggiabile ma poco ancor conosciuta letteratura!</p>
<p>Siccome però nel giardino dell'umane delizie rosa non v'ha
senza qualche spina, così la non picciola spesa, che per la partenza del fratello mio da Venezia e pel viaggio suo colla figlia ed
altre domestiche combinazioni occorreva incontrare, mi sbigottiva e discoraggiava, pel timor naturale a un uomo di limitata
fortuna di non poter trarmene con onore. Ne' trasporti del mio
fervore io aveva scritto al più prezioso, al più liberale de' miei
amici, al signor dottor Domenico Rossetti di Trieste, di non
guardar per minuto alle spese, e aveva impegnato il mio onore
e la mia sacra parola con lui di pagar prontamente, perch'egli
l'impegnasse cogli altri. Non esitò, non tardò a secondarmi
quell'uomo angelico; ma, quando mi scrisse: «Quattrocento e
venti piastre so ben che faranno un gran vuoto in una borsa
poetica», tremai, lo confesso, dal capo ai piedi, non vedendo
da qual sorgente scaturir dovea questa somma, che per colmo
de' mali dovea pagarsi a vista. Questa paura non mi lasciava
sentir tutta la dolcezza dell'avvicinamento del loro arrivo, che
il mio core bramava sollecito e il mio piccolo scrigno procrastinato; ma, quando il giorno diciottesimo di febbraio l'arrivo
del vascello, dove imbarcati s'erano, fummi annunziato, e poche
ore dopo la carrozza giunse alla porta della mia casa, dond'essi
uscirono, la mia infinita allegrezza non lasciò più loco a paure,
e le carezze, gli abbracciamenti, le questioni reciproche, or
<pb n="123"/>
accompagnate dal riso ed or dalle lagrime, ci fecero passare
in famiglia tutto il rimanente del giorno e gran parte della notte.</p>
<p>Vinti o, per meglio dir, sopraffatti da una foga di dolci affetti, ci abbracciammo novellamente e andammo alle nostre
stanze per riposare. Non m'addormentai se non dopo molte ore
di veglia; ma, quando m'addormentai, mi si rimescolarono per
la fantasia tutta le cose di cui avevamo parlato il giorno, ed
io fui il rimanente di quella notte col nostro buon padre, co'
fratelli, colle sorelle e cogli amici di Venezia, di Treviso, di
Ceneda e di molt'altre città dell'Italia. Non so d'aver fatto mai
sogni più deliziosi in tutto il corso della mia vita. Mi pareva
che fossimo tutti insieme ad una gran mensa, mangiando, bevendo e discorrendo di cose allegre: v'era tra gli altri il mio
amatissimo Colombo, il quale, invitandoci tutti a bere, intuonava, prima di farlo, il seguente versetto:–«<foreign lang="lat">Quam dulce et
quam iucundum habitare fratres in unum</foreign>!»–Lo ripetevamo
tutti ad un tempo, formando un coro, ed era tale il trambusto, che
si rompeva il mio sonno. Vedendo che il sole s'era già alzato,
mi rizzai immantinente, e chiesi s'era pronta la colazione. Trovai
nella solita stanza un de' miei allievi, e gli narrai quel bel sogno.–Signor Da-Ponte–ripigliò egli,–il sogno è bellissimo: è bene però che vi ricordiate che «<foreign lang="lat">rara est concordia fratrum</foreign>».– La sua crudele osservazione m'afflisse molto; ma altro
non replicai se non:–«<foreign lang="lat">Dii omen advertant</foreign>».– Intanto il rimanente della famiglia, arrivò nella stanza e le nuove carezze, gli
abbracciamenti, le interrogazioni novelle mi fecero presto dimenticare quella osservazione di mal augurio. Dopo una festosa
colazione, uscii di casa col fratello mio per trovar sesto alle
cose. Rimanevano da pagarsi alcune centinaia di piastre per
doveri incontrati per quel viaggio, oltre a trecento da me già
pagate prima del suo arrivo. Benché le tratte fossero a vista,
con qualche sacrifizio pecuniario vi riuscii. La nuova frattanto
si sparse per la città, che la tanto desiderata Giulietta era
giunta. I più rispettabili signori di New-York, e sopra tutto gli
allievi miei e le loro famiglie bramarono di vederla e d'udirla.
La videro, la udirono, e a tutti piacque generalmente e pel
<pb n="124"/>
contegno e pe' talenti. Anche la franca e disinvolta maniera di
mio fratello era applaudita ed amata tanto dagli amici miei che
da vari membri della famiglia. La mia felicità era quale io l'aveva
imaginata in questi tre versi della mia canzone all'imperatore:
<q rend="block" direct="unspecified">
<lg type="versi">
<l>Tal nell'anima mia</l>
<l>creerà pace e gioia,</l>
<l>e caccerà martìr, pianto e cordoglio.</l>
</lg></q></p>
<p>E che non fec'io, che non fecer tutti i miei per render
questa pace e questa gioia durevole?</p>
<p>Passati pochi giorni in allegrezze domestiche, si volsero tutte
le cure e tutti i pensieri agli affari, e al modo precipuamente
di far comparir per la prima volta la nostra Giulia con più
vantaggio. Volevano gli altri che incominciasse la sua carriera
con un'accademia di canto: io solo fui di diverso parere; e,
mentre essi disponevano le cose a lor modo, io feci un contratto tale coll'intraprenditore del teatro più frequentato, che,
le opinioni cangiatesi, si applaudì alla destrezza e al giudizio
mio. Le ottenni la bella somma di mille e dugento piastre per
le due prime comparse, e la metà dell'entrata d'un «benefizio»
<note place="foot" anchored="yes"><p>Voce tecnica teatrale, conosciuta universalmente.</p></note>
per la terza. Questo danaro le fu nelle mie mani pagato; e
quei signorotti e quelle signorine, che diedero il bel nome
di «bomba» <note place="foot" anchored="yes"><p>Lo stesso che « <emph>puff</emph>».</p></note>
al racconto mio, si compiacciano di legger questi
versi, che l'estemporanea mia musa lor dedica.</p>
<p>
<q rend="block" direct="unspecified">
<lg type="versi">
<lg>
<l>Signori increduli,</l>
<l>fremer non giova;</l>
<l>la cosa è insolita,</l>
<l>la cosa è nuova;</l>
<l>ma le secento</l>
<l>piastre d'argento</l>
<l>(metal sì raro</l>
<l>e a voi sì caro)</l>
<l><pb n="125"/>
due sere in séguito</l>
<l>in tasca entrâro</l>
<l>di mia nipote,</l>
<l>per l'incantesimo</l>
<l>delle sue note.</l></lg>
<lg>
<l>Un «benefizio»</l>
<l>s'ebbe la terza;</l>
<l>e, se l'invidia</l>
<l>vi punge e sferza,</l>
<l>questa, scusatemi,</l>
<l>a nulla monta,</l>
<l>se intanto i dollari</l>
<l>la Giulia conta.</l></lg>
<lg>
<l>Signori increduli,</l>
<l>non so chi siate;</l>
<l>ma, se in America</l>
<l>venir osate,</l>
<l>n'avrete mille,</l>
<l>nonché secento,</l>
<l>senza postille</l>
<l>di complimento,</l>
<l>che lieti accordano</l>
<l>certi impresari</l>
<l>per supplemento</l>
<l>de' lor danari.</l></lg>
<lg>
<l>Ma non ardiscono</l>
<l>venir tra voi</l>
<l>quelli che «cancheri»</l>
<l>chiamate voi;</l>
<l>ché i vostri antipodi</l>
<l>con cigni tali</l>
<l>di pomi fracidi</l>
<l>fien liberali;</l>
<l>perché dir debbovi,</l>
<l>per esser giusto,</l>
<l>ch'or della musica</l>
<l>qui c'è il buon gusto,</l>
<l><pb n="126"/>
se non in tutti,</l>
<l>in quei che instrutti</l>
<l>fur dall'amabile</l>
<l>di Garzia figlia,</l>
<l>fior dell'armonica</l>
<l>melo-famiglia.</l></lg>
<lg>
<l>A evitar dunque</l>
<l>scherno e gastigo,</l>
<l>or che dall'Adria</l>
<l>partì Dorigo,</l>
<l>vengano, vengano</l>
<l>quei nostri eletti,</l>
<l>che vanta Italia</l>
<l>cantor perfetti.</l>
<l>Venga con Davide</l>
<l>quel gran Velluti,</l>
<l>appo cui gli angeli</l>
<l>sembrano muti;</l>
<l>venga Zucchelli,</l>
<l>venga Donzelli,</l>
<l>o un cantor simile</l>
<l>al mio Mombelli.</l>
<l>Per donne basta</l>
<l>per me la Pasta:</l>
<l>parlo di quella</l>
<l>che d'anno in anno</l>
<l>si rinnovella</l>
<l>con dolce inganno,</l>
<l>come si dice</l>
<l>della fenice.</l></lg>
<lg>
<l>Signori increduli,</l>
<l>schietto vi parlo,</l>
<l>non è satirico,</l>
<l>(chi può negarlo?),</l>
<l>non è incivile</l>
<l>questo mio stile.</l>
<l>Volli sol darvi</l>
<l>corta lezione,</l>
<l><pb n="127"/>
ond'insegnarvi</l>
<l>la discrezione;</l>
<l>per cui non dubito</l>
<l>che in avvenire</l>
<l>sarete cauti</l>
<l>prima di dire:</l>
<l>–Quell'uom decrepito</l>
<l>non si vergogna</l>
<l>macchiar sue pagine</l>
<l>con vil menzogna.-</l>
<l>E tu ricórdati,</l>
<l>Pasquetta cara,</l>
<l>che più che vivesi,</l>
<l>e più s'impara.</l></lg>
</lg></q></p>
<p>Lasciamo ora i versi e torniamo a Giulia, cui l'insistenza
mia fu vantaggiosa non solo per l'interesse, ma lo fu ancora
più per l'onore. Dopo aver accordato di farla comparire la
prima sera come semplice cantante, perché s'avvezzasse un
poco a veder un pubblico nuovo per lei, credetti bene di vedere e di far vedere quanto valea nell'agire. Composi perciò
una specie di azione teatrale, di cui darà una perfetta idea la
prefazioncella seguente:
<q rend="block" direct="unspecified">
<text><body>
<head>AGLI ABITATORI DELLA CITTgrave; DI NEW-YORK</head>
<p>Né le circostanze attuali de' nostri teatri, né il picciolo numero
e la qualità de' cantanti, né finalmente il tempo fissatomi a scrivere questi versi poteano i mezzi somministrarmi da scriver cosa
che meritasse il nome di dramma, né come tal lo presento ad un
colto pubblico. Mancandomi attori, tempo e spartiti, non composi
per altro oggetto questo ghiribizzo poetico che per divertire in
certo modo una rispettabile udienza, e porgere a un tempo stesso
occasione a una novella cantante di dar una qualche idea della
sua capacità nell'azione (qualunque ella siasi); cosa impossibile
a farsi in un de' così detti «concerti». Dopo aver molto studiato
sul titolo che potea convenire a simile lavoro, a quel m'appigliai
<pb n="128"/>
d'<title>Ape musicale</title>. Non offro dunque, come giardiniere d'Apollo, un
giglio, una rosa, o una giunchiglia drammatica, còlta da me sulle
vette di quella montagna; ma, a guisa di pecchia, che, suggendo
e mescendo l'essenza di tali fiori, forma ne' favi il più dolce e
grato de' cibi, così, unendo quasi in un centro le più vaghe armonie de' nostri favoriti compositori, ho sperato dare un de' più
piacevoli passatempi al cortese e discreto lettore.</p></body></text></q></p>

<p>Mi sono ingannato. <note place="foot" anchored="yes">
<p>I primi a criticare furono due de' peggiori cantanti. La più cattiva ruota del
carro è sempre quella che grida. F*** e R***! Sanno leggere?</p></note>
L'<title>Ape musicale</title> non piacque, ed io
m'accorsi alle pruove che non poteva piacere: ma la novella
cantante, che vinta aveva la natural timidezza, brillò in tutto il
suo lustro, e così fu nella terza rappresentazione e ancora più
nella quarta; e questo era quello che più importava per tutti.
Il buon effetto però della sua bella voce e dello squisito suo
metodo non s'estese se non a' veri professori di musica e a'
dilettanti più coltivati; e ne dirò le ragioni. La musica scelta
da lei per le sue rappresentazioni era infallibilmente bellissima.
Convien tuttavia confessare non esser fatta tutta tal musica per
ogni gusto e per ogni orecchio. Quelli, che son avvezzi alle
canzonette da piazza, alle ballate, alle <foreign lang="ger">waltz</foreign> ed a simili volgari
corbellerie, si trovano affatto in un mondo nuovo per essi,
quando si cantano certi pezzi; e qualche volta, per dir il vero,
vi si trovano ancora i più intelligenti in quell'arte. Desiderio
di novità, imitazion pedantesca di qualche compositor favorito
senza posseder il suo genio, e mancanza talvolta di vera scienza
musicale fanno che una gran parte de' moderni maestri studi il
difficile, lo stravagante, lo strepitoso, sperando nascondere per
tal modo i loro difetti.</p>
<p>Tal musica non piace (a quello che dicono molti) nemmeno a'
nostri italiani; e, se pur loro piace, questo adiviene solo quando
la cantano que' virtuosi per cui fu scritta, dopo averla udita cantare almeno sei volte. Uno de' più giudiziosi e raffinati conoscitori di questa bell'arte mi scrisse ultimamente così da Venezia:
<q rend="block" direct="unspecified">
<pb n="129"/>
<p>La musica, che adesso si canta qui, è pur troppo fuori della
natura, e gli orecchi americani, che non sono rozzi ma vergini,
non potranno gustare della musica manierata che qui è di moda.
Se costì sembrano troppo studiate le canzoncine che scrive mio
figlio, che pur sono i fioretti della musica, quale stordimento
produr non dovranno le musiche di pretesa, che sono spesso inintelliggibili anche a me? Vedo che per formare un'opera, che, cantata in una lingua diversa dalla comune, possa dilettar l'universale,
non sarà così facile; e sono persuaso che piacerebbero più quelle
di Cimarosa, di Paisiello e d'altri di quel tempo, che le nostre.</p></q></p>

<p>Io aveva già scritte queste medesime cose prima che giungesse a me questa lettera, e mi compiacqui ed andai altèro di
sentire con un personaggio sì colto e sì qualificato a dar giudizi
in un'arte, di cui fu egli medesimo un de' più leggiadri ornamenti come semplice dilettante, siccome lo è attualmente il
suo «<foreign lang="lat">filius sapiens et gloria patris</foreign>». Tutta Venezia intende
ch'io parlo del mio pregiatissimo ed ornatissimo amico Girolamo Perucchini. Dopo tutto ciò, qual maraviglia se non furono
generalmente ammirate in America certe arie di Vaccai, di
Generali e di altri del loro ordine, sebbene bellissime, e da quelli
principalmente che non furono avvezzi ad udire prima se non
le canzoncine e le ballate di Kelly, qualch' aria polonese, scozzese
o irlandese, oltre la favoritissima nazionale cantica di <foreign lang="eng">Yankee
Doodle</foreign>? A uditori di questa scola, che non lodarono né potevan
lodar ragionevolmente un canto che non capivano, bisogna
aggiungere una caterva di parziali, di partigiani, di protettori,
di pretendenti, di rivali per mestiere, di maestrini per fame,
che, assistiti, co' lor <foreign lang="eng">puffs</foreign> <note place="foot" anchored="yes">
<p>«<foreign lang="eng">Puff</foreign>» è voce inglese che significa «Falsa lode».</p></note>
da sei baiocchi, da certi gazzettieri,
giornalisti e scrittori venali di fogli pubblici, che parlano in tuon
magistrale delle cose che meno sanno, empion le menti del
pubblico men intelligente di mille pregiudizi, di mille errori, e
coloro principalmente, che non ardiscono mai proferir giudizi
se non dopo aver lette tutte le gazzette della città. Pruoverà
<pb n="130"/>
un avvenimento troppo vicino che non è per gloria o per vantaggio de' miei che così ragiono. Il mio grande amore per la
nostra favella e pe' nostri scrittori, e il desiderio onorato di
diffondere più e più e di stabilire in America le nostre dottrine
e le nostre lettere, furono lo sprone principale che mi punse
e incitò a stimolar il fratello mio di condur sua figlia seco in
America. Ella non era fatta pel teatro, né il teatro per lei. Ma
suo destino era di venir appunto in America per tosto tosto
lasciarlo, e per apparir invece in un modo degno della sua
educazione, de' suoi parenti e della sua nascita sul gran teatro
del mondo. Per chi dunque scrivo le mie osservazioni? Le
scrivo per que' bravi virtuosi che potrebbero un giorno determinarsi di venire in America, e per quello precipuamente che
fu invitato a venirci per mio consiglio, per dar un compagno
di merito alla nostra Giulietta. Non si fidino questi nel solo pregio della lor bella voce.–<foreign lang="lat">Vox cantat–</foreign> sogliamo dire; e negar
non si vuole che la voce non sia un de' principali requisiti del
canto. Se la voce però non è accompagnata da buona musica,
farà l'effetto medesimo che far suole un abito del panno più
fino, che, se è mal tagliato dal sarto, faratti ridere. Sarà dunque
saggio consiglio provvedersi d'una buona dote d'arie e di così
detti «pezzi concertati», le cui cantilene siano facili, naturali e
melodiose, senza esser triviali e volgari. Questi rimangono age-
volmente nell'orecchio e nel core di chi gli ascolta, li canticchiano i dilettanti quand'escono dal teatro, i mercadanti di
musica gareggiano a pubblicarli; quando son pubblicati, li
comprano, li ricantano tanto quelli che ne sanno di canto
quanto quelli che non ne sanno; tornano al teatro più volte
per riudirli; e qualche volta due o tre pezzi di questo genere
bastano a far che un'opera piaccia, con onor del cantante, con
gloria del compositore e, quel che più importa, con vantaggio
vero dell'impresario. Lascino quindi a chi la gode la musica
di pretesa, che sforza il cantante a divincolarsi, a boccheggiare,
a strozzarsi, per arrivare a quella tal nota, per eseguire quel
tal gorgheggio e per far udir la sua voce, ora legata dagli
accompagnamenti ed ora coperta ed affogata da una tempesta
<pb n="131"/>
di pifferi, di tamburi, di corni, di fagotti e di trombe, a cui
altro non rimane ad aggiungersi se non le campane e i cannoni.
Non andrà guari che il signor Dorigo (così si chiama quel
bravo giovine) arriverà a Nova-Iorca, e forse non solo; perché,
s'è vero quello che gli amici mi scrivono dall'Italia, tal fu
l'orgasmo prodotto dal buon successo di mia nipote nella famiglia filarmonica, che molti, fino l'impareggiabile Velluti, paiono
vogliosi di far una visituccia a' loro antipodi.</p>
<p>Io non cessai d'animarli e di stimolarli, e i miei preziosi
amici italiani tutte le strade cercano di secondare questa mia
brama onorata. Ebbi già varie proposizioni da due de' primari
intraprenditori teatrali, le quali prevedendo che non sarebbero
col carattere e gli usi di questa città compatibili, dell'altre ne
feci io stesso, di cui di giorno in giorno posso aspettare o il
rifiuto o l'approvazione.</p>
<p>Questo soltanto potrebbe ancor far rinascere in me la speranza di veder adempito il mio voto, di veder, dopo tante fatiche,
sacrifizi ed opposizioni, una scelta biblioteca italiana nella illustre
città di New-York. Tutti gli altri mezzi furono tentati da me.
Ho consigliato, ho pregato, ho convinto un buon numero di
veri dotti della utilità del progetto; ma niente giovommi finora,
anzi pare che tutto vada di male in peggio. Ed odi ora questa,
o mio buon lettore.</p>
<p>Verso la fine di novembre dell'anno <num>1829</num>, il presidente del
collegio Colombiano cessò di vivere. Un soggetto di molta
dottrina e di spiriti generosi fu scelto in suo loco: nulladimeno,
per diversità d'interessi, di religione, di partiti, nacque una
spezie di gara o piuttosto di opposizione tra i cittadini, per
cui una gran parte di quelli propose e gagliardamente sostenne
esser di pubblico bene la fondazione d'un'altra università, nella
quale con diversi princìpi e in diversi studi si dovesse instruir
la cittadinanza. Fu lunga, clamorosa e ostinata la controversia,
<foreign lang="lat">et lis adhuc sub iudice pendet</foreign>.Gli affidati frattanto del vecchio
collegio, di por fine sperando alle divisioni, e di metter le opinioni d'accordo, determinarono d'erigere il collegio suddetto
in università, e tal riforma proposero, che, uniformandosi
<pb n="132"/>
all'universali occorrenze, il preteso o il reale bisogno togliesse
d'un secondo stabilimento. Novelle pratiche e studi novelli vi
s'introdussero, tra i quali quello delle tre lingue spagnuola,
francese e italiana. Fecero a me l'onore di richiamarmi al professorato per questa ultima: ed io, sebben con ottanta anni sul
dosso, accettai l'offerta con giubilo. Io ben credeva di dover
esser novellamente <foreign lang="lat">professor sine exemplo</foreign>, cioè senza scolari
e senza stipendio. Perché io ragionava così:–Il piano adottato
da' direttori di questa «riformata università» non è certamente
favorevole al nostro idioma. Si vuol che, mentre a' professori
di greco e di latino (e per questo ultimo idioma sen pagano
due) un onorario è assegnato di duemila e duecento piastre,
con un certo numero di discenti; si vuole, dico, che i professori di quest'altre tre lingue dipendano affatto dalla volontà
degli alunni per la scelta di quelle e dalla volontà de' parenti
per lo stipendio. Questi, pagando la non lieve summa di novanta piastre per gli altri studi di dieci mesi, non è probabile
che di spese ulteriori vogliano caricarsi per altre lingue; e
quelli che lo faranno (e saranno pochi), non sarà per la lingua
di Dante, ma per quella di Voltaire e di <title>Don Chisciotte</title>, che
si credon utili pel commercio; mentre la favella italiana si tiene
semplicemente per lingua d'ornamento e di lusso. Io dunque
non avrò alcun discepolo. Se però è per uno spirito di mal
calcolata economia <note place="foot" anchored="yes">
<p>Mal calcolata, perché il commerciante, trovando che né il greco né il latino
gli è d'alcun uso ne' magazzini, si vede sforzato d'imparar a doppia spesa, e spesso
da pessimi maestri, una o più di quelle tre lingue; e ciò, quando la folla degli affari
gl'impedisce lo studio.</p></note>
che vi sarà tanta scarsezza di scolari anche
per quelle due lingue, forse–dissi a me stesso,–togliendosi da me tale ostacolo, ottener potrei pel nostro linguaggio
quello che gli altri due professori non otterranno.–Volli attender però l'esito del primo anno, e vidi assai chiaramente che
non m'era ingannato ne' miei giudizi. Pochissimi furon gli allievi
de' miei abilissimi colleghi: credo che tra l'uno e l'altro n'abbian
instruito quattordici! Ed io?
<q rend="block" direct="unspecified">
<lg type="versi">
<l>Piangete, o toschi, e con voi l'Hudson pianga,</l></lg></q><pb n="133"/></p>
<p rend="noindent">non uno. Non m'impediron però le lagrime di fare un ultimo
tentativo, e fu questo. Proposi di dare due lezioni per quaranta
settimane a cento alunni di quell'instituto, ognuno de' quali più
non avesse a pagare che quindici piastre per ottanta lezioni, e
di presentare agli studenti o alla università mille volumi di scelte
opere, uguali in valore alla intera somma da lor pagata. Mandai
la proposizione a ragguardevole personaggio, la cui voce ed il
cui consiglio è di grande autorità e di gran peso per tutti, ed
ebbi la seguente risposta: <note place="foot" anchored="yes">
<p>Parte di lettera scrittami dal signor Clemente Moore.</p></note>
<q rend="block" direct="unspecified">
<p>Caro signore, vi consiglio di non insistere troppo su questo
punto, perché, per esser candido con voi, non credo che siavi la
menoma probabilità che gli affidati vogliano intraprendere di alterar il presente sistema del Collegio e di obbligar gli studenti
d'apprendere l'italiano. Voi siete ora professore del Collegio e
avete l'opportunità d'insegnarlo a quanti alunni vorranno impararlo da voi. Gli affidati non posson far niente senza alterare gli
statuti attuali, e questo so bene che, per offerte che loro facciansi
dagli ammiratori della lingua italiana, non potranno consentir mai
di fare. Mi pare che siate un po' troppo ansioso rispetto alla
memoria che lasciar bramate di voi. Per quello che avete già
fatto per l'amor del linguaggio e dell'italiana letteratura, finché
durerà in questo paese alcun gusto per l'elegante letteratura, il
nome di Da-Ponte, <foreign lang="lat">clarum et venerabile nomen</foreign>, sarà in grata
venerazione tenuto; e la gioventù dell'uno e dell'altro sesso volgerassi addietro nel declinar della vita all'ore passate in piacevole
ed instruttiva conversazione col loro illuminato ed elegante maestro, come a' più brillanti momentidella loro esistenza. Fate che
ciò vi basti, e non cercate, come Bonaparte, d'acquistar per voi
solo tutta la gloria dell'universo. Il vostro vero amico <abbr>C.</abbr> <abbr>M.</abbr></p></q></p>
<p>Quanto mi piacquero i cortesi, affettuosi e consolanti sensi
degli ultimi paragrafi di questa nobilissima lettera, <note place="foot" anchored="yes">
<p>Non è per vanità, ma per difesa dell'onor mio lacerato ingiustamente da
chi men dovrebbe, che pubblicai anche l'ultima parte di questa lettera. Lettore, ricórdati di questa nota.</p></note>
altrettanto
<pb n="134"/>
quelli de' primi mi sconfortarono e afflissero. Il mio prezioso
protettore ed amico non sa però che tutto quello che ho fatto
mi pare e mi parrà poco, se prima di tornar alla terra non
lascio a questa illustre città tutto il tesoro delle lettere italiane.
Per questo nobile desiderio, se mi vien fatto di riparare al
torrente de' mali, che da ingrate mani... mi cadde addosso
inaspettatamente nella mia dolente decrepitezza, spero ancora
di far vedere che più d'ogni ricchezza e comodità mi sta a
cuore la gloria della mal conosciuta mia patria. Ho aperto perciò
un magazzino di libri, dove m'assido al cantar del gallo, e
non n'esco se non per pochi momenti, e vi rimango poi fin
dopo molt' ore della notte. Son corsi già cinque mesi dacché
fo il mestier di libraio. Non ho molt'occasioni per verità di
sorger dalla mia sedia in un giorno; i compratori son pochi
e rarissimi: ma io ho invece la gioia di veder a ogni istante
venir alla porta mia cocchi e carrozze, e talvolta uscire da
quelle le più belle facce del mondo, prendendo per isbaglio
la mia bottega di libri per la bottega alla mia contigua, ove
si vendono zuccherini e crostate. Perché creda la gente che
ho molt'avventori, penso di porre uno scritto alla finestra, che
dica: «Qui si vendono zuccherini e crostate italiane»; e, se
per questa burletta alcuno entrerà nel mio magazzino, gli farò
vedere il Petrarca o qualch'altro de' nostri poeti, e sosterrò che
sono i nostri più dolci zuccherini, per chi ha denti da masticarli.</p>
<p>Il mese d'ottobre è vicino. Gli allievi e gli amici miei lasceranno tra poco i piaceri della campagna, richiamati dal
freddo e da' ghiacci agli affari e agli studi. Le mie classi spero
che fioriranno, e, conosciuto il mio bel desiderio, cresceran
gli avventori al negozio mio. Di tanto m'affida la conosciuta
benevolenza e liberalità degl'individui de' quali parlo. Con
questa dolce speranza finisco questo volume. Credeva veracemente che dovesse esser l'ultimo. Imperiose circostanze e fatti
d'alta importanza, ma non ancora abbastanza sviluppati, m'obbligano a trasportarne il racconto ad un altro tempo. Farollo
in un volumetto, che servirà d'appendice a' tre già da me pubblicati. La storia di quello incomincierà dal decimoquarto giorno
<pb n="135"/>
di settembre <num>1830</num>, in cui questo termina. Non ti dispiaccia,
lettor cortese, tal dilazione. Procede questa dalla brama onorata
di informarti di tutto con quella medesima ingenuità e verità,
che tu e trovasti e approvasti ne' miei primi volumi; e vo' che
tu sappia che, se, giusta l'epigrafe della mia prima edizione, ti
tenni alcune cose celate, cui carità e prudenza mi obbligò
tacere,
<q rend="block" direct="unspecified">
<lg type="versi">
<l><foreign lang="lat">omnia nunc dicam, sed quae dicam omnia vera</foreign>.</l>
</lg></q><pb n="136"/></p></div1>
</body>
</text>
</TEI.2>
