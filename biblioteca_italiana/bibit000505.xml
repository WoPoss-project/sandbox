<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Trattato della poesia lirica</title>
      <author>Pomponio Torelli</author>
    </titleStmt>
    <extent>194 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000505</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Trattati di poetica e retorica del Cinquecento</title>
        <title type="part">v.</title>
        <editor id="ed">Weinberg, Bernard</editor>
        <publisher>Laterza</publisher>
        <pubPlace>Roma [etc.]</pubPlace>
        <date>1970-1974</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>808.009031 - RETORICA. 1500-1599</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-06-04T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<titlePage>
	<docTitle>
		<titlePart type="princ">Trattato della poesia lirica del Perduto Accademico Innominato</titlePart>
	</docTitle>
	<docAuthor>Pomponio Torelli</docAuthor>
	<docDate>1594</docDate>
	<docImprint>
		<publisher/>
		<pubPlace/>
		<docDate/>
	</docImprint>
</titlePage>
</front>
<body>
<div1 type="parte"><head>Lezion Prima</head>
<p>Questa dolce sirena, degnissimo Principe e dottissimi Academici, che col suono e col canto addormenta gli animi nostri, questa mirabil calamita che con invisibil forza a sé li tira, questa sottil maga che in diverse maniere in un momento li trasforma, che gli antichi savi «Poesia», non perché sola operasse ma perché operasse eccellenti cose, chiamarono, molte e diverse parti sotto di sé contiene; delle quali e precetti e discorsi e dagli antichi e da' moderni publicati vediamo. D'una sola o per l'ingiuria dei tempi è sparito il lume che gli antichi per comporla e giudicarla ci porsero, o per trascuragine de' moderni poco o nulla si favella. Perciò che Aristotele, che di dar ferme regole s'affaticò a' poeti, con le quali, non errando e superati gli assalti degl'invidi, pervenissero a fine di giovar ad altri nella vita e procacciar a se stessi fama doppo la morte, sì come a longo trattò delle tragedie et epopeie, così verisimile è che trattasse di tutto l'artificio lirico. Nondimeno di quelle due parti, benché lacero, il suo trattato abbiamo, di quest'altra pur parola scritta da lui non si trova. Et i moderni nostri, che sopra li tragici et epici componimenti e quanto circa di loro scrisse Aristotele fanno forse più romore di quello che bisogneria, di questa, che bisogno avria di aiuto, quasi niente parlano. E quello ch'è più da meravegliarsi, quanto più povera è la lirica poesia di regole che ce la insegnino, tanto più la vediamo noi ricca di compositori, e le composizioni tanto diverse che dalla lettura loro più tosto confusione per la contrarietà che certezza per l'osservazione se ne potria cavare.</p>
<p>Ond'io parlandone, mi ho proposto di dar ocasione a voi altri signori d'elevato ingegno di trovarne la verità. Perciò che proponendovi i miei discorsi confusi per la varietà del soggetto, et imperfetti e tronchi per l´insufficienza mia propria, a voi starà di scegliere il buono, benché poco, che vi sarà, di riprovar il molto noccivo, d'ampliar finalmente e formar talmente quest'arte che di questa Academia, dalla quale tante e sì leggiadre composizioni tutto 'l giorno nascono, ne deriva anco qualche norma per la quale altri rettamente componghi. E perciò che, come disse ottimamente Aristotele al secondo capo dell'<title>Etica</title>, arte alcuna bene imparar non si pò se prima non conosciamo bene il proprio fine di quella, sì come l´arciero (dice egli) non scorgendo il segno non vi pò drizzar la saetta, prima del fine della poesia lirica parlaremo; e poi vedremo con quali mezzi lo stesso fine si consegua. Ma perché la lirica è spezie della poesia, mal si potrà intendere il fine di questa se del fine di tutta la poesia, del quale gran controversia è tra´ dotti, prima non disputeremo.</p>
<p>Molti si sono trovati e dotti e giudiciosi riputati et oggidì ancora si ritrovano che, veggendosi dai poeti ripieni di quel piacere che naturalmente si cava dall´imitazione, et allettati dal numero - che di sua natura rapisce gli animi nostri - et inebriati dalla dolcezza del parlar artificioso, stimarono che altro che diletto procacciar non dovesse il poeta; né egli per altro doversi tanto affaticare e, doppo l´essersi andato peregrinando per tutte le scienze e mondane arti e facoltà, riportar dei loro tesori arricchito il suo poema, che con questi e con gli altri beni che nel suo proprio grembo contiene la poesia, porger diletto alla multitudine. Altri scorgendo nei poemi l'utilità che contengono col laudar i buoni e riprendere i cattivi, con l´essaltar la virtù e deprimere i vizii, con l´incitar gli uomini al temer Iddio, al diffendere la patria, all´ubbidienza dei magistrati, alla protezion dei bisognosi, alla lode, all´onore, alla gloria, conclusero altro da´ poeti che simili utilità non apportasse agli uomini.</p>
<p>Né è da meravegliarsi che tanto diversi fini si constituissero della poesia, perchè essendo ella immitazione della vita umana - onde Orazio dottissimo poeta nell´<title>Epistola a Lolio</title> ci mostra in Omero tutti i casi della vita nostra - sì come il fine della vita fu sempre dubbio presso i più savi filosofi, come ci mostra Aristotele disputandone al principio dell'<title>Etica</title>, così bisognava che si contrastasse sopra il fine della poesia che l'immita. E però Plutarco nel trattato composto da lui <title>Dell'udire i poeti</title>, dice che sì come nel pascersi gli animi l'ape piglia il fiore, la capra il germe, il porco la radice, l'altre bestie o 'l seme o 'l frutto, così nel leggere i poeti altri s'appiglia all'istoria, altri tutto s'affigge nell'apparato delle parole et eleganzia del dire, altri séguita solamente quelle cose che son dette con utilità circa i costumi. Poi segue essere indegno, per cose da burla, per ornato vano o favole finte, lasciar quelle cose che alla virtù s'appartengono, dalla quale il vero bello resulta, ch'è l'onestà. Ma questa autorità non sbigotì però quelli, che di sopra abbiamo detto, che asseriscono il proprio fine del poeta essere il diletto, fra' quali il Robortello, uomo dottissimo e mio maestro, nel prologo ch'egli fa al suo commento sopra la <title>Poetica</title> d'Aristotele, determina essere il fine del poeta il dilettare, ancor ch'egli giovi ancora; poi soggiunge che altro fine non ha il poeta che dilettar gli animi con rappresentare, descrivere, et immitare tutte l'azioni umane, tutti i moti, e tutte le cose tanto animate quanto inanimate, e doppo inferisce il fine del poeta essere il parlar che immita, né immitar altro che l'azioni esteriori che dagli abiti interiori derivano. Dove appare doi fini porsi dal Robortello, poiché 'l parlar che immita non è lo istesso che 'l dilettare, ma la bona immitazione sarà ben causa del diletto ch'egli in quel loco come fine ci propone, senza addurre altra ragione o autorità.</p>
<p>Ma il suo fondamento è sopra il loco d'Aristotele dove pone il nascimento della poesia, il qual loco, per non partir egli i testi come gli altri, dal Maggio e molt'altri è posto per la particella 18, da altri per la prima della seconda parte principale. Ivi pone Aristotele due cause onde derivasse la poesia; l'una, che agli uomini è naturalissima cosa l'immitare, nel che pare da tutti gli altri animali differente, e questo essercizio fa egli da prima fanciulezza senza maestro; l'altra è il diletto che naturalmente sente l'uomo dell'immitazione. (I) Di queste due cause l'una, ch'è la propensione naturale e potenza degli uomini all'immitare, chiama il Robortello efficiente; l'altra chiama finale, ch´ è il diletto che dall'iminitazione ci proviene, onde conclude questo essere il proprio fine della poesia. (2) Il che confermar si pò per quello che nella seguente particella dice Aristotle, che l'immitare ci porge diletto perché immitando impariamo, onde appare il fine dell´immitazione essere il diletto. Altri, che più modernamente hanno e volgarizzato et esposto il suddetto libro et hanno auto cura in supplire ciò ch´ essi si pensano che vi manchi, si sono forse più affaticati in reprovarlo che in decchiararlo, si fondano, tenendo l´istessa opinione, sopra la quarta parte principale secondo la loro divisione, (3) nella quale parte commenciando Aristotele a trattar dell'epopeia, parla in loro lenguaggio a questo modo: «<quote>Bisogna constituir le favole secondo che nelle tragedie si constituiscono operanti, et intorno ad una azione tutta e perfetta, avente principio, mezzo, e fine, acciò che non altrimenti che un animale tutto faccia il proprio diletto</quote>». Con questa autorità si burlano di chi pone altro fine che 'l diletto, quasi che s´opponghino a questa e, come dicono essi senza allegarle, a molte altre autorità d'Aristotele; le quali, per conservar noi il lor metodo di supplire, poiché essi n'han forse più bisogno per diffendere l´opinion loro che non ebbe mai Aristotele, andremo investigando quali in detto libro si possino essere.</p>
<p>(4) Si ponno dunque fondare sopra la particella terza di detta parte principale, secondo la loro divisione; ivi inducendo Aristotele la meraviglia per cosa convenientissima al poeta, prova ciò perché la meraviglia è dilettevole, e ne dà segno che tutti quelli che narano le cose per dilettare, le aggrandiscono con farle per ciò meravegliose. Onde pare che 'l scopo del poeta sia il diletto, e perciò essi dicono che la meraviglia fa che il poeta ottenghi il suo fine. (5) E nella particella 43 secondo la division del Maggio, Aristotele prepone la favola all'altre parti di qualità perché più diletta, si come il disegno buono più diletta che 'l colorito bello posto a caso. Et essendo la favola la forma della tragedia e dell' epopeia, non è dubbio ch'essendo questo il suo fine, non sia anco di queste spezie principalissime della poesia. (6) Si pò aggiongere la 54<hi rend="apice">a</hi> particella secondo l'istessa divisione, nella quale Aristotele trattando delle favole nove, le approva perché con l'essempio del <title>Fiore</title> di Agatone dilettavano non meno che le vecchie si facessero, quasi che ottenendo l'istesso fine, men buone non dovessero essere riputate. (7) Si conferma lo istesso con la 72<hi rend="apice">a</hi> particella secondo l'istessa divisione, dove avendo già Aristotele approvate per migliore quelle tragedie che finiscono in fine infelice, se bene parea che la doppia porgesse più diletto, conclude che altro è il diletto che si trae dalla comedia da quello che dalla tragedia deriva; onde fa che e dell'una e dell'altra il diletto sia il fine, benché diverso diletto si sia. Il che nella seguente conferma, escludendo le monstruosità et accettando il diletto proprio tragico. (8) E nella 74<hi rend="apice">a</hi> seguente conclude questo piacere non provenire che dall'immitazione per mezzo della compassione e terrore, onde poi ragiona del terribile e compassionevole. E nella 155<hi rend="apice">a</hi> particella, in favore della tragedia contro l'epopeia non adduce altro se non che il diletto della tragedia, come più raccolto, era maggiore. E nella penultima particella di detto libro conclude che e l'una e l'altra deve procacciar diletto.</p>
<p>(9) A queste autorità molte ragioni si ponno aggiungere, come questa: tutte le spezie della poesia hanno per fine il piacere, adunque il piacere è 'l fine della poesia; che e della tragica et epica assai è provato di sopra, e della comedia, oltre alla 28<hi rend="apice">a</hi> particella il senso lo mostra, il che anco nella lirica aviene. Ma quella antecedente di sopra si pò anco provare a questo modo: due parti essenziali ha solamente la poesia, e l'una e l'altra non ha per fine che 'l diletto, dunque altro che diletto non si deve riputar per fine della poesia. Perciò che non esser altro la poesia che immitazione e verso, che sono le sue parti, e più luochi e d'Aristotele e l'esperienza ne dimostrano; e l'uno e l'altra produr il diletto, e l'autorità addutte di sopra et il senso evidentissimamente ci scopre. (10) Un'altra ragione si potria addurre: se la poesia non avesse per fine il diletto solamente, seguiria che quei poeti che altro che diletto non procacciano boni poeti non fossero, anzi né anco poeti sariano poiché non conseguono il fine dell'arte loro. Ma noi vediamo tanti poeti che con gli epigrammi et elegie, e greche e latine, e nella nostra volgar lingua con capitoli e sonetti lascivi altro che diletto non procacciano, e buoni poeti riputati sono; dunque altro che diletto non ha per fine la poesia. Perciò che nocendo questi a' boni costumi, quando l'introdur bon costumi fosse il fine di quest'arte, questi non devriano pur meritar il nome di essa.</p>
<p>(11) A questo s'aggiunge l'essempio della pittura, la quale ha tanta somiglianza con la poesia che Aristotele ne tira spesso e regole e ragioni; sì come dunque Pausone facendo le persone più brutte non era stimato peggior pittore, e come per pingere altri atto lascivo, purché o nel dissegno o nel colorito non pecchi, non sarà peggior pittore di chi onesta azione col penello ci rappresentasse, così valendo la proporzione da un'arte all'altra, peggior poeta non sarà chi peggior costumi ci rappresentarà, purché in rappresentarli ci porga diletto. Onde si conclude il diletto essere il scopo del poeta e fine della poesia. La quale non si deve vergognare di tal fine, anzi deve vantarsene, poiché, come dicea Eudosso, questo è quel fine che a null'altro fine è subordinato. Però stimava egli che 'l piacere fosse l'ultimo fine e la felicità istessa, dove che l'utile ad altro si riferisce, non potendo essere cosa utile che per altra utile non sia come nelle facoltà, nelle medicine, e nel resto dell'utilità vediamo.</p>
<p>(12) Confermano ciò con l'autorità di Platone, tanto stimato che e principe e dio de' filosofi fu chiamato, il quale nell'ottavo dialogo della <title>Republica</title> scaccia i poeti, non perché buoni poeti non fossero ma perché non erano utili allo stato della republica, perché servendo al lor fine, ch'è 'l diletto, contrastavano all'utile publico. Ove chiama Euripide savio e laudator della tirannide, quella sapienza secondo Platone non pò d'altronde che dall'arte propria provenire, et è tanto a dire quanto buon poeta ma persona scelerata. E lo istesso nel secondo delle <title>Leggi</title> danna Omero, che introduce le sorti, escludendo la providenza, e riprova tante tragedie di Pelopidi e di Niobe, non come non leggiadre e mal composte, ma come non utili e perniciose al ben publico. E nel secondo della <title>Republica</title>, reprendendo Omero che introduce persona a vilaneggiare i magistrati, confessa nondimeno che tai cose dilettano. E nel dialogo secondo delle <title>Leggi</title> si lamenta in persona di Clinia che nella musica e poesia si attenda al piacer solamente. E nel dialogo settimo dell'istessa opera dice che la dolcezza è commune a tutte le muse.</p>
<p>Questa opinione, con sì gagliardi mantenitori forniti di tante autorità et armati di tante ragioni, ha però di grandissime e forse inestricabili difficoltà, conciò sia che dividendo essi il piacere dall'utile e dal bono, vengono a formar un fine vario e contrario a se stesso. Ché non è dubbio che non solo [non] è lo istesso il diletto che sente l'uomo da bene da quello che sente il tristo, ma è in tutto contrario. Onde procacciando il poeta piacere a' buoni, verrà a porgere noia a' cativi, e per lo contrario dilettando i tristi, attristerà i buoni. Et essendo il prudente, come conclude Aristotele nell'<title>Etica</title>, la norma di tutti, quello piacere sarà che per tale dal prudente sarà stimato; né essendo prudente che non sia buono, come conclude il settimo dell'istesso libro, un solo piacere sarà che col buono convertendosi, inutile non potrà essere poiché cosa bona non è che utile non sia. Ma ancora che per tale stabilissero il fine della poesia, che fosse diletto onesto, se ben discordassero da se stessi, non perciò manterriano che 'l fine fosse il diletto, conciò sia che diletto di felicità non pò essere; e non essendo noi (come benissimo dice Cicerone) nati solamente per gioco e per burla, ma servendoci (come vole Aristotele) del gioco per l'operare, non sarà piacere alcuno che per fine non risguardi ad altro e che in se stesso utile non sia.</p>
<p>E perché la forza della verità rapisce seco anco quelli che ne traviano, si vede che 'l Robortello, nell'istesso prologo che abbiamo addotto di sopra, o si contradice o si emenda, dicendo che sì come sono più sorte di composizioni, così sono più sorte di utilità che se ne cavano; et adduce Strabone contra Eratostene, che dice che i poeti sono e maestri e correttori della vita. E questo più novo espositore, sopra la prima particella della quinta parte principale secondo la sua divisione, dice: «<quote>Non niego però che la poetica non sia arte sottoordinata al regimento publico della città, come ad arte principale</quote>». Onde ne segue, secondo le sue istesse parole contro di lui, che quei non asseguiranno il fine della poesia che, avendo solo l'occhio al diletto, poca cura si piglieranno del ben publico. E però Bartolomeo Lombardo, dissentendo dai primi, volse che 'l fine della poesia sia l'utile cavato dalla immitazione per corregger la vita et acquistarsi la felicità. Ma questo utile pò essere commune a molt'altr'arti , perché tutte sono utili inquanto servono alla felicità, e tutte l'arti devono aver un fin proprio; ma il corregger la vita non d'altr´arte è fine, ma fine inteso dal civile. Onde il Maggio nel suo prologo dice esser il fine della poesia di rendere l'animo ben composto con l´immitar l´azioni umane con parlar soave. Et il Piccolomini dice il fine del poeta essere di dilettare e dilettando giovare alla vita umana, forse per non scostarsi punto da Orazio dottissimo poeta che dice:
<quote rend="block" lang="lat"><lg><l>Et prodesse volunt et delectare poetae,</l></lg></quote>
Et altrove:
<quote rend="block" lang="lat"><lg><l>Omne tulit punctum qui miscuit utile dulci</l></lg></quote>
Ma non perciò determinò Orazio, se 'l delettar fosse per giovare o 'l giovare per dilettare, se l'<title>Epistola a Lolio</title> non lo dechiarasse la ragione non lo chiarisce. Ma questo fine del Piccolomini è molto universale, conciò sia che e della musica e della pittura lo istesso fine si potria porre. E perciò pigliando il fine del Maggio con quello che pone lo istesso Piccolomini in altro loco, cioè che la poesia non intenda altro che di ridur gl'affetti alla mediocrità, e che questo sia il suo proprio fine, che altro non è che di render gli animi ben composti (come disse il Maggio), porremo un fine stabile e vero e degno di questa arte, ch'essendo nobilissima non deve avere un fine da burla. Onde Plutarco nella vita di Licurgo dice che Taleta lirico preparò con l'ode sue gl'animi dei Lacedemoni alle leggi.</p>
<p>Il fondamento di questa opinione sarà l'autorità d'Aristotele nella diffinizione della tragedia dove, poi che ha detto ch'è immitazione d'azion grave, grande, illustre, con parlar soave, in ultimo conclude del fine, cioè che col mezzo della compassione e terrore purghi gli animi da così fatte perturbazioni e passioni. La ragione di questa opinione è questa: la poesia è arte, ogni arte è indrizzata al bene, dunque la poesia deve risguardar no 'l diletto ma il vero bene. Perciò che essendo l'arte abito effettivo con ragion vera, non pò, come dice Eustrazio, l'arte deviare dalla ragione, né per conseguenza sarà poeta colui che contra la ragione poetarà. Ma s'è arte, o architetonica, cioè principale, o sottoposta a quella convien che sia. Chiama Aristotele architetonica quella che contenendo col suo fine tutti gli altri fini, si serve dell'altre e commanda loro, come l'artefice superiore a' suoi ministri e come vediamo l'ingegniere commandare a' manuali sottoposti a lui. Tale è la civile, che col suo fine contiene tutti gli altri come non boni per se stessi ma tanto boni quanto sono utili a questo, che in se stesso con l'estremo piacere ogni utilità e sopremo piacere contiene. È adunque sottoposta la poesia, e perciò utile, et utile sarà il suo fine, che se fosse diletto, saria accidental diletto, sì come il diletto ultimo è accidental alla felicità. Ma noi non cerchiamo ora l'accidente del fine ma il fine istesso. È adunque l'arte guidata dal vero al vero, et essendo il vero bono, al sommo vero e sommo bono bisogna che abbi rispetto.</p>
<p>Con questi fondamenti facilmente si potrà conoscere la verità, e scioglieremo ancora facilissimamente le ragioni degli aversari se avertiremo a quanto dice Aristotele dei fini al principio dell'<title>Etica</title>, nel qual loco essatamente ne tratta. Dice dunque che sì come ogn'arte ha il suo fine proprio, così sono subordinate l'arti. Perciò che il freno è 'l fine di quell'arte che noi volgarissimamente domandiamo «morzare», questa è sottoposta all'arte che doma i cavalli che non per altro fa i freni che per servirne questa, e questa doma i cavalli per servirne all'arte della guerra. Il freno dunque ch'è fine alla prima nella seconda riuscirà mezzo da domare il cavallo, sì come il cavallo che ben maneggia, ch'è il fine del cozzone, nella militare sarà mezzo da vincere il nemico. Questo si pò anco considerare in un'arte istessa, perché nell'istessa arte molti fini sono subordinati l'uno all'altro. Si affatica il generale di addunare l'essercito, instruirlo, ordinarlo, e sin ch'egli non mira ad altro questo è 'l suo fine. Ma questo fine serve ad altro, ch'è al combattere, e questo è mezzo rispetto alla vittoria. Né questa manco è fine, avendo rispetto alla pace, alla quiete et al ben essere dei vincitori e dei vinti. Se noi dunque chiamassimo la vittoria fine della guerra, non erraressimo, ma bene erraressimo dicendo l'arte militare non aver altro fine che la vittoria, conciò sia che questo fine anderia in infinito, bisognandoci sempre vincere. Ma se mirando alla tranquilità diremo con Cicerone, per ciò si pigliano le guerre acciò che sicuramente si goda la pace, non erraremo.</p>
<p>E perciò, rispondendo all'obiezione, non disse mai Aristotele che 'l diletto sia il fine ultimo né meno lo chiama fine, ma questa è invenzione di chi se lo sognò. (3) E però, quando dice che la favola quasi un animal tutto in vedersi procaccia diletto, pone il diletto non come fine ma come mezzo, perché del vedere porria anco per fine il diletto, ch'è falso: ché, ancora che 'l diletto accompagni tutti i sensi nostri, non è però il diletto il fine dei sensi, ma i sensi ci son dati per l'utilità della vita e per servirne l'intelletto. (2) Il diletto, dunque, rispetto all'immitare sarà il fine, ma non rispetto al purgar gli animi, ché allora sarà mezzo. (4) Che la meraviglia sia dilettevole si concede, ma il diletto ch'è 'l fine della meraviglia si referisce ad un altro fine, che è il purgar gli animi. (8) Della compassione e terrore dell'epopeia e tragedia si risponde all'istesso modo, che se ben è fine non è il fine ultimo. (9) Che la poesia sia nata dal piacere non pone Aristotele forse per cosa essenziale, ma dice bene ch'ebbe principio naturale e tutte le cose naturali a noi recano piacere, essendo il piacere un riempimento a ciò che manca alla natura. (1) Ma non segue perciò che l'una causa sia finale, potendo ambedue essere efficienti, cioè che dal diletto dell'immitare e dall'abilità gli uomini spinti commenciassero a poetare. (2) Né perché immitando impariamo, corrobora che 'l diletto sia fine, come dubita il Piccolomini, ma pare più tosto che l'imparar sia fine, e dato che sia, non segue che altro fine non vi sii.</p>
<p>(5) Né il preporre Aristotele la favola perché più diletti, conclude che più non giovi. Ma si valse di quel fine ch'è subordinato per convincere quelli che stimavano che fosse il fin vero. (6) Il che più si mostra nel <title>Fiore</title> d'Agatone, la qual diffesa contradicendo a quanto disse Aristotele delle favole nove, più riprova il diletto che l'approvi. (7) Ma più apertamente dove parla dei fini tragici, perché molti che teneano altro che piacere non cavarsi dalle poesie, riprendevano le tragedie con i fini lugubri perché attristavano. A' quali risponde non ogni diletto ricercarsi dalle tragedie, ma il proprio solamente, come quello che già avea chiarito la purgazione e non il diletto essere il proprio fine di quella. Dei lirici a suo loco risponderemo. La comedia diletta solo a' putti, ma giova a' prudenti, onde Cicerone la chiamò «<quote>immitazione della vita, imagine della verità, specchio del commercio umano</quote>». (9) Agli argomenti che tutte le spezie di poesia abbino per fine il diletto, questa è secondo i logici una petizion di principio, che pone per maggiore ciò che si deve concludere. Noi concediamo che 'l diletto accompagna ogni spezie di poesia, come l'ombra ogni corpo; ma come mezzo, non come fine. (10) Che l'immitazione et il verso ci rechino diletto, si concede; ma a questo diletto essenzialmente è congionta e ne segue l'utilità che di sopra abbiamo detto. E per questo Licurgo aiutò le sue leggi con la poesia, come di lui dice Plutarco nella sua vita. Che i poeti che cose obscene compongono procacciano mero diletto, questo neghiamo, affermando che anco a questo diletto è congionta qualche utilità che serve alla civile, alla quale tutte le arti e facoltà son tenute di servire. Ma qual utilità si sia questa, chi vol vedere legga i versi Fescennini statuiti nel matrimonio dai Romani, e legga che Platone modestissimo cittadino e castissimo filosofo fu però sforzato a dire e raccontar cose che in raccontandole mosso da vergogna si coperse il capo. E quando questi tai poeti non avessero risguardo al ben publico, o essercitassero questa arte contra i bon costumi, si concede che poeti non sariano, non asseguendo il fine dell'arte; ch'essendo guidata da retta ragione, come abbiamo disopra provato, a tristo fine non ci pò scorgere. Ma dell'utile che da'lascivi poeti si cava parlaremo a loco suo.</p>
<p>(11) Quanto alla proporzione della pittura, si concede che diletto si cava dall'immitazione, ma non per essere la cosa immitata o bona o rea, ma per essere bene e leggiadramente immitata; sì come i rospi, i serpenti, che vivi si schivano et aborriscono, bene immitati dilettano. Ma ciò non conclude che altro vero e proprio fine non vi sia. (12) Alle autorità di Platone diremo in universale ch'egli non scacciò i poeti né li riprese perché il fine fosse il diletto, ma perché gli ignoranti abagliati dal diletto non scorgevano la vera luce della poesia, ch'era l'onestà. Ma come s'intendano queste autorità di Platone, e qual sia questo diletto platonico, e come tra Platone et Aristotele nel fine della poesia non sia differenza alcuna, spero giovedì che viene di mostrarvi, s'a me da chi pò sarà data licenza di dire e da voi la vostra solita benignità m'impetrarà grazia d'ascoltare.</p></div1>
<div1 type="parte"><head>Lezion Seconda</head>
<p>Ancor che variamente parlassero gli antichi filosofi, nondimeno, perché la verità si avevano preso per oggetto, sì come è una sola, così molte volte avea possanza di unire le loro discordanti opinioni. Una sola è la verità, dottissimi Academici, e tanto ristretta et in se stessa unita che parte alcuna non si discorda, anzi tutto quello che involto dall'apparente o dal verisimile con queste maschere si ci rappresenta, all'apparire della verità quasi nebbia o fumo sparisce. Una è la verità come la luce del sole è una, e sì come il sole non egualmente tutti i corpi con i suoi raggi penetra, ma tutti però ci rende visibili, così non tutte le menti illuminò la verità, ma a tutti però in qualche parte si scoperse. E non solamente è una sola la verità, ma tanto commune che tutte le cose ne partecipano. Ché una cosa tanto è, quanto è vero che sia. Onde e 'l caos con i principi naturali, e l'opinione che la terra si mova stando immobile il cielo, insieme si convengono; e tante opinioni de' filosofi che sogni pareano, furono dal mio gran Picco con la verità teologica non solo accordate ma quasi fatte l'istesse. Quindi tante opinioni che false et essorbitanti pareano, di Parmenide, di Melisso, di Talete, di Anassagora e di Empedocle, nondimeno spesso, come ci insegnarono i greci espositori di Aristotele e particolarmente Simplicio, spesso in una si riducevano, riducendosi o in tutto o in parte a quel fonte onde derivano. Il che e nelle naturali e nelle morali è non solamente vero ma necessario ancora, perciò che sì come il vero è solo oggetto dell'intelletto, come ci mostra Aristotele nella <title>Metafisica</title> con quella general proposizione: «<quote>Tutti gli uomini desiderano di sapere</quote>», così il buono è l'oggetto, secondo i morali, della volontà, come con simile universale proposizione ci mostra lo istesso filosofo al principio dell'<title>Etica</title> con dire che ogni nostra elezione et azione a questo s'indrizza.</p>
<p>Et essendo uno istesso fine nella morale, bisogna ch'anco i fini dell'altre arti ricevano l'unità da questo. E quei filosofi che toccarono il segno del fine della morale, poco poterono discordare nel fine dell'arti che soggette le sono. Onde non vi deve parere di strano se Platone et Aristotele, che a opinione di molti se ben non s'accordarono in tutto, non furono però mai nelle morali contrari, così bene si convenghino nel fine della poesia, poiché anco nel resto che tocca alle morali, quanto al fine si pò tenere che in altro che nel procedere mai non discordassero. Ma che sì come essendo la scala una, altro però è il rispetto che ha alla scala chi ascende da quello che tiene verso l'istesso chi descende, così essendo una istessa opinione loro, il rispetto che l'uno e l'altro ebbe in proporla la facesse parer o contraria o molto differente. Ebbe Platone sempre l'occhio alle cause superiori, in quelle affissossi tutto, e quanto e' poté tutti i parziali vi ridusse, poco curandosi di questa material massa, gli effetti della quale tanto di stabilità avevano quanto da quelle dipendendo, in qualche parte le si rassomigliano, come ombre a' corpi sodi e come imperfetti sogni alle vere operazioni. E però nella intellettual cognizione delle Idee fermatosi, se pur trascorse a queste cose di qua giù flussibili e vane, lo fece per richiamarne più tosto chi vi si fosse sviato che per stabilir in esse fondamento o di vero o di bono. Dall'altra parte Aristotele, ascendendo con fermi gradi per la scala delle cose sensibili all'intellettuali, si sforzò di condurne fondandosi prima sul senso quasi su soda e certa massa, onde la cognizion nostra, in alto salendo, non potesse essere da vento di persuasione punto mossa.</p>
<p>Questo diverso procedere di doi tra tutti gli altri famosissimi filosofi ha dato a credere a molti che in tutte le cose veramente diversi fossero, nelle quali apertamente convengono; di che ne darei qualche saggio concordando l'<title>Etica</title> e la <title>Politica</title> dell'uno col libro delle <title>Leggi</title> e della <title>Republica</title> dell'altro, dove paiono più contrari, se non temessi di sviarmi troppo dal camin preso. Ma forse verrà tempo ch'io potrò in altra occasione esseguirlo, seguendo a pena col pensiero l'orme del mio gran Picco, i libri del quale sopra ciò fortuna iniuriosa ci tolse, sì come fu egli troppo acerbo tolto al suo secolo. Ma in quello che fa al nostro proposito, vedremo nella presente lezione quanto convenessero e Platone et Aristotele, contro a quello ch´altri si pensarono, nel fine della poesia. Il che acciò che più facilmente potiamo esseguire, brevemente esporremo ciò che l´uno e l´altro del fine di quest'arte sentissero e come d'accordo per bono lo stabilissero e l´indrizzassero a quel segno ch'essi per ultimo fine di felicità si avevano proposto. E poi facilissimamente risponderemo particularmente a tutte l'autorità di Platone che nella precedente lezione abbiamo citate, perciò che la maggior parte di coloro che con apparenza di ragioni diffendono che il diletto solo sia quello che nell'arte loro intendono i poeti, s´abbracciano con Platone e si fanno scudo dell'autorità che oggi quindici giorni sono recitamo, diffidatosi (credo io) di potere con Aristotele diffenderla, opinione del quale et i fondamenti scorreremo perché ogn'uomo conoschi quanto poco nel fine dal maestro si scosti.</p>
<p>Determina Aristotele nei suoi libri dell'<title>Etica</title> la mondana felicità non consistere in altro che nell'operazioni secondo la virtù, onde questa istessa virtù, che altri si avea tolta per fine, egli si tolse per mezzo di poter acquistar la felicità. E perché la virtù secondo lui è moderatrice degli affetti, né dove è intenso affetto ivi pò essere la virtù, si stese in tutta la filosofia morale a mostrarci i mezzi, i modi, e le regole da levar gli animi di sotto il giogo della tirannide degli affetti, e renderli obedienti alla ragione. Ha dunque l'arte principalissima, secondo Aristotele, il suo fine ch'è la felicità et il suo mezzo ch'è ogni sorte di virtù, e però l'altre arti sottoposte a lei avranno o le virtù per fine o fine che alle virtù s'appartenghi. E quanto un fine d'un'arte sarà più prossimo alle virtù, tanto quell'istessa arte più alla principalissima s'accosterà, e per conseguenza più nobile dovrà essere riputata. Quindi le leggi, che con la pena constringono chi devia dalla strada delle virtù e co' premii trattengono quelli che l'onesto trattener non potria, e per utili al ben publico e per onorate si stimano. E per l'istessa ragione l'arte militare, che aggiunge con la forza dove la santità delle leggi e l'autorità dei magistrati non giungeria, e tutte l'altre arti che a' corpi per gli animi et agli animi giovano per la felicità, loda Aristotele et ammette nella sua città. E perché, come abbiamo detto di sopra, gli affetti tanto ci impediscono il sommo bene, e principalmente quelli che come communi a tutte le virtù universalmente s'oppongono, di ragione assai dovea stimar egli quell'arte che all'architettonica giovasse in moderarli.</p>
<p>Tal vide egli ch'era la poesia, per la quale l'animo nostro, commosso dal dolore, vedea tranquillarsi col piacere; trasportato dall'ira, sedarsi con la misericordia, e languido per pigrizia nella maggior calma dell'ozio, con l'aura dei versi sollevarsi all'onore et alla lode. Perciò abbracciò egli quest'arte, e si traspose con l'osservanza dei poeti antichi a formarne regole, perché quei venti impetuosi degli affetti spesso facean pericolar quelli che nelle tempestose onde di questa vita cercavano di ricoverarsi al porto della felicità, e troppo difficilmente con l'arte principalissima si ponno schivare o reggere, ben insegna ella a pigliar solamente quei piaceri che veri piaceri sono. Ma non tutti la veggono, ogni persona non l'intende, ogni uomo non n'è capace, onde ricorre Aristotele a questa che col mezzo del piacere allettando et ingannando in uno istesso tempo, raffrena l'animo che corre spontaneamente a quello che stima essere piacevole et apporta più noia che non avea promesso piacere. Così col mezzo degli affetti tempera l'affetto, ora col contrario contemperandolo, ora facendolo minore con lo istesso, come nella tragedia col mezzo della misericordia e del terrore purga lo istesso terrore e misericordia; non scacciandoli del tutto, come altri si pensa, ma come bene avertisce il Piccolomini, riducendoli al mezzo. Perciò che vedendo noi col compassionevole e terribile che ci rappresentano i tragici la poca stabilità delle fortune umane, veniamo a mitigare il desiderio che abbiamo posto nelle grandezze e le speranze di conseguirle. E però manco temiamo di caso sinistro che ci possi avenire a noi, e si moviamo a compassione degli altri tanto solamente quanto si conviene.</p>
<p>Questi affetti così ridotti al mezzo dalla poesia servono poi alla virtù, che con tal animo manco desiderosi di vita che di gloria, siamo più pronti alla fortezza, manco infestati dalla superbia seguitamo la mansuetudine, e niente commossi da avarizia amiamo la liberalità. Questo, che nei tragici abbiamo esposto, negli epici facilmente potressimo e chiaramente mostrare, poiché gli eventi epici altro che tragici non sono, data la doppia constituzione della tragedia; e quello che in immitare i megliori, altri hanno giovando operato, altri con l'immitazione dei peggiori, cioè con la comedia, si son sforzati di por in opera. Come poi a questo istesso segno giunga il lirico, diremo al suo loco. Questo è 'l fine utile di Aristotele della poesia, che nella prima lezione accennamo et ora abbiamo più copiosamente decchiarato: cioè di purgar l'animo dalle passioni con l´istesse passioni, col mezzo del diletto, e dilettando e commovendo gli affetti, ridur gli affetti a mediocrità.</p>
<p>Vediamo ora quello che ne dice Platone. Scrive Platone nel <title>Fedone</title>, in persona di Socrate, ch'egli ammonito dal sogno per purgar l'animo si mise a poetare. Il che non solo è conforme, ma è lo istesso che di sopra abbiamo detto di mente d'Aristotele. Ma con che diversi mezzi a questa istessa verità egli si pervenghi, vedremo considerando quanto egli nel dialogo chiamato <title>Io, o vero del furor poetico</title>, scrisse. Vole in quel dialogo Platone che altro non sia la poesia che una forza occulta con la quale a guisa di calamita Dio a sé rapisce i poeti, e per mezzo dei poeti tira a sé gli animi di chi gli ascolta; ove è da avertire che tutta la felicità nostra secondo Platone in altro non consiste che in riunire l'anima nostra a Dio, suo primo principio et ultimo fine. Or come l'anima creata e nutrita da Dio in cielo in lui suo fattore convertendosi si godesse, pascendosi di nettare e d'ambrosia, che altro non è che l'amore e contemplazion divina, e come per l'inclinazion sua ai corpi aggravata cadesse da quella unità, come rompesse l'ali, come in più parti si dividesse, come inconstante ne divenisse, et alla varietà del tempo sottoposta s'imbrattasse in questa massa terrena, tutte le carte di Platone e dei Platonici ne son piene. Perciò che e Platone nel <title>Fedro</title>, e Plotino nel libro dove tratta del scender le anime nei corpi, et il Ficino sopra il <title>Dialogo del furor poetico</title> e più copiosamente nella sua <title>Teologia platonica</title> ne trattò.</p>
<p>Questa misera anima a guisa di campo fertilissimo, come scrisse Porfirio, che da principio produce grano in abbondanza e poi, sterile divenuta, cambia la messe in lolio, di se stessa scordatasi et oppressa da letargo mortifero, resteria in questo torrente dell'oblivione facilmente sommersa se da chi la creò aiutata non fosse, che vedendola languida e nel sonno sepolta, e discordante da se stessa, col mezzo del furor poetico eccita le parti deboli e con la dolcezza le va temperando, e con l'armonia le riduce a concordia. Questo è il fine della poesia secondo Platone, cioè di temperare le parti dell'anima, e discordanti da se stessa ridurle a una armonica unità, acciò che siino poi più atte a ridursi a una operazion mentale per mezzo del secondo furore che a Bacco s'ascrive e fatta col terzo, proprio di Appollo, ch'è il vaticinio, una, sia dal quarto, ch'è l'amore, convertita in Dio. Questi quattro furori parve a Plotino ridurre in tre, dove trattò di ridur gli animi alle cose di sopra per tre gradi: con la musica, con l´amore, e con la filosofia. Ma perché nel nostro proposito della musica si accorda, non trattaremo, come nel resto si possi concordare. Ma tornando al proposito, dicemo che questa platonica dissonanzia che acquista l'anima nel cadere che fa dal cielo, secondo Platone altro non è né pò essere che la continua battaglia che movono gli affetti contro la ragione secondo Aristotele. La qual pugna non si pò partire se non si riduce l'affetto alla mediocrità, come vole Aristotele, ch'è secondo Platone ridur quella disonanza per mezzo della poesia a una armonica unità.</p>
<p>Onde si vede che 'l furor divino, che introduce negli animi con dilettarli l'armonia, altro non è se non ch'è l'officio e fine della poesia di ridur gli affetti a mediocrità e purgar gli animi col mezzo del diletto dal soverchio delle perturbazioni, ch'è quello che abbiamo detto di sopra di mente d'Aristotele, e quello che Platone toccò nel <title>Fedone</title> in persona di Socrate e quello che lo istesso nel <title>Fedro</title> conferma, che 'l furor poetico, che per favor delle muse proviene, suscita et inalza l'anima. Da questo fondamento dell'opinion di Platone circa 'l fine della poesia appare chiaramente l'error di quelli che si stimarono ch'egli scacciasse i poeti dalla sua città come persone che noccessero al ben publico, non procacciando essi che mero diletto, fondatisi su l'autorità addotte da noi nella prima lezione; le quali, poiché (sì come dicemmo nel principio) la verità è una, bene intese si ridurranno al sentimento istesso. Ma prima ci converrà distinguere il diletto platonico, com'egli stesso nel dialogo nono della <title>Republica</title> lo distinse, secondo le parti dell'anima. Ch'essendo tre, irascibile, concupiscibile e quella che impara, e perciò tre essendo i desiderii, degli onori, dei desiderii carnali (che per tali piglieremo Cerere, Venere, e Bacco) e dell'imparare, tre conviene che siino i diletti; tra´ quali quello proprio e vero diletto sarà, che nella vera parte dell'anima consiste e dal vero desiderio nasce.</p>
<p>Ora, sì come questo è per se stesso diletto che acqueta il desiderio dell'intendere, così da pochi è conosciuto per tale. Perciò che seguendo la maggior parte degli uomini quei diletti improprii e falsi, questo vero e bono pur per diletto non chiama. E però Platone, che procacciava che gli uomini gustassero il vero diletto, non scaccia i poeti perché il diletto si proponessero per fine, ma perché servendo al falso diletto, giudicato dagli ignoranti per bono, non servivano per acquistare il vero. Né li pò approvare perché dilettassero, poiché non vero diletto procacciavano; onde se non erano utili non erano manco dilettevoli. Il che si pò confermare con la divisione ch'egli fa dell'oggetto nel <title>Fedro</title>. L'oggetto del piacere è 'l bello, perciò che nel bello si gode ogni piacere. Le bellezze sono tre: d'animo, di corpo, d'orazione; quindi e tre desiderii e tre diletti risultano. Ma quello forsi sarà piacere compiuto, quando con bell'orazione si celebraranno i belli effetti, che fa un bell'animo per mezzo d'un bel corpo; di che leggendo le rime di Messer Francesco Petrarca, come van lette, se ne potrà sentir qualche gusto. Ma questo diletto è forsi commune a tutti? Non certo. Ma pochi se n'intendano, a' quali le vere muse inspirano, il vero bello rapisca, onesto amore infiamma. Ma chi celebrarà un bel corpo nel quale un poco bell'animo faccia brutte operazioni, questo porgerà diletto a quelli che con corrotto giudicio simili operazioni si propongono per belle. Tal diletto danna Platone portoci da qualche poeta, non perché diletto sia, ma perché è chiamato da loro; e lo tassa non come diletto ma come inutile al sommo diletto.</p>
<p>Risponderemo all'autorità contrarie con queste due distinzioni e con la terza addotta da Marsilio Ficino, ch'è che non assolutamente esclude Platone i poeti, ma gli separa dalla vil turba degli ignoranti che, abbagliati da quel piacere che porge la poesia, in quello si fermavano, né penetravano a qual piacere fosse ella utile. Ma si rivolgevano sopra ogni sentenza ch'alle orecchie aggradisce, benché perniziosa fosse, credendo che in quella consistesse tutto 'l diletto e questo diletto fosse il fine della poesia, come la farfalla corre al lume della candela senza aver risguardo al caldo. Se dunque Euripide lodò la tirannide e Platone lo chiama per bon poeta e lo esclude, perciò non come inutile lo scacciò, che prima per savio lo chiamò. E non si escludono i savii da Platone, ma proibì quella lezione a chi non l'intendea e lo leggeva senza le circonstanze che abbiamo in Plutarco nel trattato <title>Di leggere i poeti</title>. Né quanto disse nel decimo della <title>Republica</title> contra l'immitazione si deve intendere altrimenti di quello che negli istessi libri s'intenda da' savi Platonici la communanza delle donne e della roba, cioè ridurlo a bon senso, e che si leggano i poeti non perché essi essattamente ci rappresentassero il vero e per seguirli in ogni cosa, ma come immitatori del bene e del male - dell'uno per fuggirlo, dell'altro per seguitarlo - avendo sempre l'occhio a quello ch'essi intendono, non a quello che dicono.</p>
<p>Che sì come ivi riprende Omero non per riprenderlo ma per avertir gli uomini che fossero cauti nella sua lezione, come si deve anco intendere il loco del secondo delle <title>Leggi</title> e della <title>Republica</title>, così quante utilità Omero apportasse al mondo n'è pieno l'istesso Platone, et Aristotele che con l'autorità sua spesso confermano i detti suoi. Quanto a <title>Niobe</title> et all'altre tragedie riprese dall'istesso Platone, quello diletto è indrizzato all'utilità di venerar i dèi, né alle sue parole, come accenna Platone tassandole, bisogna aver risguardo, ma all'effetto che ne segue, dal qual ri sulta l´utilità. Perch´essendo i tragici immitatori d'azioni, alle azion loro, non alle parole, bisogna aver principalmente l'occhio. Ma nel secondo delle <title>Leggi</title>, dove Platone riprova Omero, non insegna egli ciò che debbano cantare i poeti? Et essendo la poesia arte e Platone architetonico, perché altrimenti non daria le leggi, altro fine non deve aver il poeta di quello che 'l civile suo padrone li prescrive, il quale non sudando in altro (come dice il Ficino sopra l'istesso dialogo) che in farci rallegrare quanto si conviene e godere del vero diletto, al vero diletto conviene che sia indrizzata. Et avrà allora il suo fine, quando piegherà l'animo all'onestà, secondo che Platone in quel dialogo espressamente dimostra. Né che la dolcezza sia commune a tutte le muse, séguita che la dolcezza sia più fine che mezzo. Né constringeria Platone i poeti, nel secondo della <title>Republica</title>, a parlar bene dei dèi, perché il parlar mal d'essi dà occasione di far divenir tristi gli uomini, se 'l fine della poesia non fosse l'introdur bon costumi. Né s'avesse avuto altra opinione avria poetato egli stesso. Né nell'<title>Apologia</title> di Socrate avria detto che i poeti sono inspirati da Dio, poiché da Dio cosa che utile non sia, secondo lui, non pò nascere. Né avria detto nel <title>Convivio</title> che sono progenitori della prudenza e dell'altre virtù. Né nel <title>Liside</title> avria detto ch'essi sono padri e duci della sapienza.</p>
<p>Poiché dunque i poeti tristi, secondo Platone nel <title>Gorgia</title>, perturbano gli animi con l'esca del piacer falso, i boni con il mezzo del piacer vero acqueteranno e fermeranno le discordanti passioni, come vole Aristotele. Di mente dei quali principalissimi filosofi avendo stabilito il fine universale della poesia, parlaremo del particolare del poeta lirico nella seguente lezione, s'alle mie deboli forze s'aggiungerà il favore gagliardo della infinita cortesia vostra.</p></div1>
<div1 type="parte"><head>Lezion Terza</head>
<p>Forse vi parerà, dottissimi Academici, che avendo io nelle due precedenti lezioni stabilito di mente di Aristotele e Platone il fine della poesia in universale, facil cosa mi sia oggi di affermare qual si sia il fine dei lirici. Ma io temo del contrario, e mi si rappresenta per difficilissimo il trovare un fine istesso a cosa, le parti della quale mostrano differenza grandissima, e tale che pare che non solo a diversi fini ma a contrari siino dirizzate. Perciò che se noi nei lirici non presteremo fede al maggior lirico che abbi latinamente composto, ch'è Orazio, non men alto che leggiadro, né men dotto che dolce poeta, a chi potremo mai credere in questa arte? E se consideriamo poi ciò ch'egli dice in quei versi dell'<title>Epistola a' Pisoni</title>, che contiene precetti poetici:
<quote rend="block" lang="lat"><lg><l>Musa dedit fidibus divos, puerosque deorum,</l>
<l>Et pugilem victorem, et equum certamine primum,</l>
<l>Et iuvenum curas et libera vina referre,</l></lg></quote>
che unità di fine potrà aver un'arte con materia tanto diversa? E che fine pò avere chi canta le lodi dei dèi, che convenghi con chi canta i fatti degl'ubriachi? o chi celebra le vittorie dei corsi dei cavalli, con chi si lamenta di Amore? Nondimeno, poiché tutta la poesia ha un fine, necessario è ancora che le parti della lirica ad un fine si riduchino, e questo qual si sia più agevolmente conosceremo se si ricorderemo qual di mente di Aristotele e Platone stabilissimo il fine universale.</p>
<p>Nella precedente lezione dunque concludemo ch'altro non intendeva la poesia che di ridur gli affetti alla mediocrità con purgar l'eccesso delle passioni, e questo affirmamo essere inteso da Aristotele e convenirsi con quanto ne disse Platone, ch'era insomma che la poesia non cercava altro che di unire le discordanti parti dell'anima per ridurla a Dio. A questo fine universale tutte le spezie di poesie forza è che aspirino, e da lui come principio dependino. Ma sì come varie sono tra di loro, così variamente a questo commune fine s'accostano. Purga la tragedia, purga l'epopeia, l'una e l'altra col mezzo della compassione e del terrore, purga la comedia col mezzo del riso; quelle con violenza e quasi tirannicamente s'impatroniscono dell'altrui voglie, questa con piacevolezza gli animi trasforma. E perché il fine di questa n'apporta piacere, e pare che 'l fine di quella n'apporti dolore, parve al Robortello mio maestro, nel trattato ch'egli compose dei poemi piccioli, di ridurre sotto questa divisione quasi tutti i lirici, cioè che siino conclusioni di materie o tragiche o comiche. Ma nella divisione che faremo dei lirici, mostreremo che questa opinione non pò stare.</p>
<p>E già nella precedente lezione abbiamo provato, e nella prima mostramo, che tutte le spezie di poesia hanno congionto il piacere come accidente inseparabile. Però se bene questa opinione viene da persona dottissima e versatissima nelle bone lettere, non perciò da lei siamo persuasi che la lirica non sia spezie da sua posta. Ma né anco crederemo al Maggio che, interpretando la seconda particella della <title>Poetica</title> d'Aristotele, vole che in essa il filosofo esprimesse solamente la tragedia, l'epopeia, e la comedia; e ne rende la ragione, perché da quei tre capi perfetti si potevano tirar ragioni e regole da compor gli altri men perfetti, come satire, ode et egloghe, includendosi nel perfetto, come egli dice, l'imperfetto. E conferma questo suo detto perché Aristotele non dice di voler parlar dei lirici, sì come in molti lochi promette di parlar della comedia. Ma questa opinione non pare che abbi tutto 'l fondamento che a sì grand'uomo si richiede, conciò sia che se bene Aristotele non dicesse di parlarne, non niega però di volerne parlare, e che ne parlasse o no, non potea sapere il Maggio, mancandovi l'intiero trattato della comedia. Et ad Aristotele tornava commodo di parlar spesso della comedia, et inserir tosto il suo trattato per la conformità che nel modo d'immitare avea con la tragedia; e negli eventi con l'epopeia, e con tutte due convenendo nell'immitar operazioni.</p>
<p>Ma i lirici erano parte e nel modo e nel soggetto, come diremo, molto più separata. Oltre che nelle spezie della poesia facendo professione Aristotele di trattare nella prima particella, non dovea pretermetter questa, e nella seconda nomina i ditirambici parte di questa. Et il suo stesso fondamento contro di lui par che sia, vedendo noi molti epici boni mal comporre ode et epigrammi, e nella nostra volgar lingua qualche bon tragico et epico mal riuscire a´ sonetti. Onde non dal perfetto all'imperfetto ma da una spezie all'altra si tirano le regole molto diverse. E perciò Properzio a Pontico, del quale avea detto: «<quote lang="lat">Atque ita sim felix primo contendis Homero</quote>», per esser epico grande, poi soggiunge s'egli vorrà o per accidente diverrà lirico: «<quote lang="lat">Et frustra cupies mollem componere versum</quote>». Et a Linceo, «<quote lang="lat">Desine et Aschileo componere verba coturno, Desine et ad molles membra resolve toros</quote>». E parlando della difficoltà ch'egli avria in comporre, dice: «<quote lang="lat">Inque tuos ignes dure poeta veni</quote>». E da Ovidio si pò tirar l'istesso concetto. Ma Aristotele non fa egli nella seconda particella la proposizione universale di tutte le spezie di poesia? Né vale l'interpretazion che li dà il Maggio, seguita dal Piccolomini, che dei stormenti (cioè delle citare e flauti) intenda ivi Aristotele, e non delle poesie che alle citare e flauti si cantano. Perché il fondamento di ciò non susiste, ch'è che Aristotele nella quarta particella, ripigliando quello che avea detto nella seconda, dica ch'i flauti e le citare immitavano solo col ritmo e con l'armonia, dove che s'avesse inteso dei poeti lirici bisognava che dicesse col parlare, col ritmo, e con l'armonia. Perché non ripiglia lo istesso Aristotele, ma diverse cose che però si conseguono dice in quelle particelle.</p>
<p>Nella seconda dice che la tragica, l'epica, la comica, la ditirambica, la lirica convengono nell'immitare. Nella terza pone la differenza loro, cioè che o immitassero cose diverse, o con instromenti diversi, o con modo diverso. E nella quarta, dando essempio degli istromenti, dice che i flauti e le citare immitano senza parlare, non per dire l'istesso che nella seconda (come gli espositori intendono), ma per chiarire ciò che avea detto nella terza; ché se avesse voluto reassumere ciò che avea detto nella seconda, non avria dato l'essempio dei pittori co' quali chiarì lo istesso, e dei quali prima non avea fatto menzione. Parla dunque diversamente Aristotele in quelle particelle, e la proposizion sua è universalissima nella seconda particella, cioè che tutte le spezie di poesia immitano, includendovi anco la lirica. Ma come Aristotele distingua i lirici dai ditirambici e perché, diremo quando delle parti dei lirici trattaremo.</p>
<p>Per ora ci basti che la lirica è spezie perfetta di poesia e non parte delle parti, come accennava il Robortello, o parte imperfetta, come voleva il Maggio. Il che si conferma con Platone, che dei lirici come di spezie di poesia perfetta tratta, e di Pindaro come di perfetto poeta inspirato da particolar musa. Perfetto è dunque il lirico, e perciò da perfetto principio a perfetto fine bisogna che sia condotto. E se la poesia, come dicemmo di mente di Platone nel <title>Gione</title>, è una catena con la quale Dio tira a sé il poeta, e per mezzo del poeta chi lo ascolta o legge, che più propria catena di questa si pò trovare, essendo una parte della lirica quella che contiene Dio e le sue lodi? Loda il poeta lirico, e loda principalmente Dio. Né lodaria Dio se non fosse inspirato da Dio; et inspirato, è posto fora di sé, anzi sopra di sé alzatosi, s'unisce a Dio. Né vi sgomenti che molti, lodando Dio, par che lo biasimano, ché questa è quella parte che ha bisogno di cautella. E però si dice: «<quote lang="lat">Procul este prophani</quote>». Non pò intendere il volgo l'alegorie poetiche, né è bene ch'egli intenda ogni cosa. Non è, secondo Massimo Tirio, altro la poesia che una secreta filosofia. Questa aletta e nutrisce gli animi per farli robusti agli alti misterii. Quanti effetti divini sotto velame di favole contiene ella? Quanti atti lascivi ci esplicano superni effetti? Di Saturno, dei figli, del padre cielo, del caos, sono pieni i versi; ma son più i misteriosi secreti che i versi stessi. Tanto più è veneranda la verità, quanto è più ascosa. Lascio da parte i Cabalisti, gli Egizii, e con Empedocle i vecchi Greci. Sapete quanto poeticamente parlasse Platone, Aristotele si ascose nella brevità, Plotino si fece pregar un pezzo a scrivere, poi scrisse in modo che non volse esser inteso da tutti.</p>
<p>Ma torniamo al nostro fine dei lirici, il quale se stabiliremo con Aristotele, vedremo che altro non cercarono i lirici che di acquetare gli animi dalle passioni; il che nella parte che loda i dèi e gli eroi potiamo facilmente comprendere. Perciò che se li faremo senza passioni, con il lor essempio acqueteremo meglio le nostre soprabondanti; se con passioni, da quelle istesse perturbati ci reduremo più tosto al mezzo della virtù. Che più ci incita alla gloria che le lodi degli uomini valorosi? E chi loda più che 'l lirico, che a molti componimenti de' suoi non diede nome che di lode? Ma che diremo noi di quella parte che tratta gli amori, che immita atti lascivi, che non ha per soggetto che banchetti, vino, querele d´esclusi, disperazion dei sprezzati? Dico che questa parte giova ancora essa, e giova a purgar gli animi dall'istesse passioni delle quali è tutta piena.</p>
<p>E perché a questo mio detto non potrei aver il maggior aversario di Platone, mi voglio prima d'ogni altra cosa valere della sua autorità per confermarlo. Platone nel primo dialogo delle <title>Leggi</title> si burla dei Lacedemoni, che per disciplinar i suoi cittadini et assuefarli alla fortezza, gli avezzassero a non sbigotirsi di qualunque cosa per terribile che fosse, tenendoli sempre essercitati sin da teneri con le battiture, e più grandi nella lotta, nel corso, al freddo, al caldo, nelle caccie, e spesso nelle roberie, acciò che e robusti et intrepidi ne divenissero. E nondimeno non avertissero di assuefarli a sprezzare i piaceri, dei quali non avendo notizia alcuna, facilmente abbattendosi ad essi, quegli animi robusti quasi Marte da Venere poteano essere vinti e legati; e dove la forza non potea delle guerre, avria potuto l'inganno delle delizie. Tassa dunque Platone quella fortezza spartana come zoppa e tanto debole a contrastare alle voluttà quanto si fosse gagliarda di resistere alla paura. E conclude in favore dei banchetti publici che usavano gli Ateniesi, che la gioventù dovea disciplinarsi col bere, essercitandosi nella vergogna, e con questa armata diverria tanto temperata a fuggire i soverchi piaceri quanto col assuefarsi negli essercizii corporali era pronta a sprezzare i pericoli. Perché chi non combatte non pò vincere, né si pò combattere mentre il nemico sta di lontano. Vole adunque Platone ivi che nei banchetti e tra gli ubriachi et altrove, che tra gli amori e con gli amanti conversino i gioveni, e da questa conversazione per mezzo della bona disciplina piglino forza da resistere a quei piaceri nei quali pareano immersi.</p>
<p>E se Platone non ha per pericolo il conversar con quegli che veramente operano, quanto minor pericolo sarà udire e leggere i poeti che l'operazioni loro vanno immitando? L'immitazione quanto all'effetto non è la cosa istessa, distando (come Platone afferma nel decimo della <title>Republica</title>) assai l'immitator dal vero come quello ch'è il terzo dalla verità. Nondimeno ci commoviamo nell'immitazione, come se fossimo presenti, se ben sappiamo che la cosa immitata è falsa. Onde molti, nel leggere e novelle e romanzi, non si ponno astener dalle lacrime. Or quanto la gioventù nel leggere i poeti sarà più lontana dal vizio, sarà più sicura, perché non tra i viziosi ma tra i rappresentatori dei vizii conversarà. E però Catullo:
<quote rend="block" lang="lat"><lg><l>Nam castum esse decet pium poetam,</l>
<l>Ipsos versiculos nihil necesse est</l>
<l>Qui tum denique habent salem ac leporem</l>
<l>Si sunt molliculi ac parum pudici.</l></lg></quote>
Né ciò senza ragione, perché veggendo la gioventù nella rappresentazion ritratta la deformità del vizio, più facilmente s'armeranno a resisterli, più s'induranno a sprezzarli, meglio potranno aborrirli. Voleva quel savio che gli ubriachi e gli iracondi si guardassero in un specchio, e questo ponea loro inanzi per medicina perfettissima. Ma qual specchio rappresenta sì il vivo che non facciano più naturale le carte dei poeti?</p>
<p>Abbiamo per conseglio passato in proverbio l'imparare con l'essempio, e come si suol dire, a spese altrui. Questa utilità ci porgono i sudori, le vigilie dei poeti, che, senza nostro dispendio o fatica leggendoli, potiamo imparare tutti i casi della vita nostra. E perché il piacere come tiranno della vita nostra non solo scorge ma precipita la gioventù, perciò i poeti lirici in se stessi più volte ce lo rappresentano, quanto sia vano, quanto fuggitivo, quanto fallace. Chi leggerà quell'epigramma di Catullo, «<quote lang="lat">Odi et ami</quote>», che non entri in sospetto di amore? Chi quell'altro, «<quote lang="lat">Huc est deducta tua mea Lesbia culpa</quote>», che non cerchi fuggire quella miseria? Lascio tanti versi lascivi contra Gelio, contro Cesare, contro Aufilena et altri, fatti per detestar egli e far aborrir a noi quei vizii. Ma l'elegie non sono a noi specchio di fuggire ogni amor lascivo? Il quale amore, se ben dalla nostra materna e volgar lingua è molto più modestamente trattato, non è però che per gli effetti leggiadramente non si ci rappresenti da varii e diversi poeti, sopra de' quali se volessi particolarmente discorrere, abuserei della pazienza vostra. Ma faremo un giorno questo discorso sopra le rime di Messer Francesco Petrarca, il fine del quale, come di tutti gli altri poeti amorosi, tengo io che sia di scacciar dagli animi nostri l'eccesso di questa passione amorosa ch'è l'amor lascivo con l'immitazione delle sue passioni; la quale immitazione tengo io che sia fatta in universale, qual potea essere secondo il verisimile d'uno ardentissimo amante, ancor che molte volte potesse occorrere che vi si esprimesse la verità. E questo a suo loco ci servirà per una assai difficil questione.</p>
<p>È adunque il fine dei lirici di purgar l'eccesso delle passioni col mezzo del diletto, che dall'immitazione dell'istesse passioni e costumi degli appassionati ci proviene. Né altro diremo che sia la poesia lirica che immitazione di costumi et affetti diversi, fatta con diversa sorte di versi, congionti in un tempo, con l'armonia dei versi e ritmo dei piedi, per purgar gli animi dagli istessi affetti. Perciò che così sarà differente e nella materia e negli istromenti e nel modo dall'epica e tragica e comica poesia. La prima e la seconda hanno azioni illustri, la terza umili; onde per aver questa affetti viene ad esser differente nella materia principale da tutte tre. Con gli stromenti, che sono la diversità dei versi, anco da tutte tre par differente; che se bene il lirico si serve de l'iambo nel riprendere, non lo fa per esser questo verso di mezzana grandezza, ma per immitar la velocità dell'ira. E però lo varia congiungendo varie sorti di iambi, cosa che non fa il tragico e comico, che se ne servono per il primo rispetto, come affermano Aristotele et Orazio. Ma come diversi metri servano a diversi affetti, li diremo a loco suo. Nel modo differisce dal tragico e comico, congiungendo il ritmo et armonia con i versi in un tempo istesso, dove esse li disgiungono. Ma come ciò si facesse e passasse nella nostra volgar lingua, e poi n'andasse in disusanza, diremo a suo tempo, per non inculcar tante cose.</p>
<p>Per ora ci basti che il lirico ha per principal oggetto l´immitazion degli affetti, e se immita azioni, lo fa per esprimere per esse gli affetti, sì come al contrario il comico e tragico et epico, di mente di Aristotele, immitando i costumi per l'azioni. Onde Catullo evidentemente non per altro immita l'azion di Settimo et Acme che per esprimere quello affetto amoroso. Né il dialogo che egli fa con la femina di Varo tende ad altro che a esprimere la cupidigia delle meretrici e la vanità e trascuragine dei giovani, talor corretta con accortezza. Et il dialogo che fa Orazio con Lidia, «<quote lang="lat">Donec gratus eram tibi</quote>», non ha altro fine che l'inconstanza dei giovani amanti. Né l'elegie, trattando azioni, per altro le trattano che per esprimere costumi et affetti e per ciò renderci megliori. Onde il Petrarca, e nelle canzoni e nei sonetti, assai affetti e pochissime azioni trattò, e dell'azioni gli affetti si propose il fine, il che anco nei <title>Capitoli</title> suoi chiaramente appare. E Pindaro, con occasione di azioni, o magnanimità o continenza o frugalità o modestia o amor di patria o vergogna di disonestà sempre ci pone avanti. Sono dunque in Pindaro le vittorie occasioni di lodare, non cose lodate, e ciò che si loda sono i costumi degli eroi. Il che chiaramente nello istesso autore si scopre, che poco si trattiene in lodare quella vittoria né punto s'indugia in immitarla, ma nei costumi, in scoprir gli affetti, e sempre e molto si ferma e spesso vi ritorna. E non solo una ma molte azioni adduce, per confermar una lode che da uno affetto virtuoso risulta, cosa che se l'azione fosse la sua materia, non solo bona, com'è, ma viziosa saria, dovendosi nei poemi grandi tôrre una azion sola ad immitare, il che maggiormente nei poemi piccioli far si converria.</p>
<p>Ma questa opinione, com'è nova, così portarà seco molte difficoltà. La prima sarà che il lirico non immita parlando egli sempre in propria persona. Questo fondamento è tolto da Aristotele nella particella 131 (secondo la division del Maggio seguitata dal Piccolomini) e secondo la division d'un più moderno nella particella terza della quarta parte principale. Ivi Aristotele, lodando Omero, vole che l'immitare sia parlare in persona d'altro; il che facendo pochissime volte il lirico, perché e Pindaro spesso et Orazio e il Petrarca quasi sempre conservano la persona loro, seguirà che il lirico contra la diffinizion data immitator non sia.</p>
<p>Nasce la seconda difficoltà contra la diffinizion data dalla particella undecima secondo il Maggio, e secondo altri nella sesta, nella quale Aristotele conclude che chi immita, immita persone che facciano qualche cosa, e quindi inferisce le condizioni delle persone. Essendo dunque il soggetto dell'immitazione l'azioni umane, seguirà contro la nostra diffinizione che o il lirico non immitarà, o immitando non immitarà affetti ma azioni. E perché si vede quanto poco immitano d'azioni i lirici, seguirà ch'immitatori non siano.</p>
<p>La terza difficoltà nasce, ch'essendo una parte della lirica che contiene le lodi dei dèi e degli eroi, e nei primi non essendo affetti, nei secondi dalla virtù eroica essendo sopiti, seguirà che la diffinizion a questa parte non convenghi, onde non abbracciarà tutto il definito.</p>
<p>A queste difficoltà si sforzeremo di rispondere, persuadendoci che la verità sia quella che di sopra detto abbiamo. E fondiamo l'opinion nostra su questo, che se la lirica non fosse immitazione, non saria poesia, dicendo Aristotele nella seconda particella che tutte le spezie di poesia sono immitazioni. E questo genere di più e la pittura e la scultura e la musica abbraccia. E se bene non v'includesse la lirica, come volse il Maggio seguito dalla maggior parte degli espositori, nondimeno, o sia la lirica parte imperfetta o sia parte delle parti, conviene che nell'immitare con l'altre convenghi. All'autorità della particella 131 risponde il Piccolomini che 'l poeta parla in tre modi: o vero quando si veste della persona di chiunque si sia, immitando con parole le parole di quella (come quando Vergilio fa parlare o Didone o Turno o Enea), o vero quando egli parla come il poeta, e questa è la seconda, immitando i fatti altrui con le sue proprie parole (come quando l'istesso poeta narrando immita una tempesta o una battaglia). La terza è quando si spoglia di poeta e parla come Vergilio, o invocando o lodando o riprendendo o dando giudicio nelle cose narrate, come:
<quote rend="block" lang="lat"><lg><l>Quid non mortalia pectora cogis</l>
<l>Auri sacra fames?</l></lg></quote>
Allora egli non è poeta perché non immita, ma si mostra interressato. Questo terzo membro vole il Piccolomini che in quella particella Aristotele escluda dall'immitazione, e non il primo né meno il secondo; et allega la causa, perché la ragion d'Aristotele saria contro Aristotele istesso. Dice Aristotele che quando il poeta non si veste l'altrui persona, cioè non introduce altri a parlare, non immita; e nondimeno dice il Piccolomini che il poeta immita in propria persona battaglie, fortune, assedii, azioni di magnanimo, di forte, di timido, di collerico. Immitando dunque allora il poeta più quando immita i fatti che quando immita le parole, bisogna interpretar Aristotele che intenda non che non immiti il poeta quando non si veste l'altrui persona, ma quando spogliandosi (come fa spesso Lucano) della persona del poeta si mostra interressato.</p>
<p>Questa esposizione, se bene è vero ciò ch'egli afferma, è però contraria al testo. Perché Aristotele parla chiaramente che per ciò è da lodare Omero perché parla pochissimo in persona sua, introducendo sùbito uomo o donna a parlare, e perciò gli altri intromettendosi non sono veri immitatori, e non dice che si spogliano di poeti, ma che parlano in persona propria, non di uomo o donna come facea Omero. E perciò dice che intieramente non immitano; che se si intendesse come vole il Piccolomini, avria detto che quei poeti non immitassero a modo alcuno. Onde l'esposizione è contraria al testo. Mosso da questa particella forse, il Minturno affermò che l'immitare senza vestirsi l'altrui persona è immitazione impropria, come dice egli: «<quote>Gli antichi negli inni et i moderni nelle canzoni sono improprii immitatori</quote>». Ma se questa opinion del Minturno fosse vera, sariano anco impropriamente poeti, poiché tanto sono poeti quanto sono immitatori. Né vale ch'essi le sue passioni esprimano; ché se ben son mossi dalle sue passioni, immitano però l'affetto secondo l'eccesso, e secondo Platone sono incitati da forza superiore, come al suo loco diremo trattando della causa agente.</p>
<p>Perciò io stimo che quella immitazione sia posta per spezie, non per genere, sì come quel precetto a una spezie solamente - ch'è l'epopeia - si appartiene. Perciò che Aristotele distinse chiaramente l'immitazione nella XVa particella secondo il Maggio o nell'ottava secondo altri, ove dice che l'immitazione si fa o per via di narrazione, e questa divide in due parti, o ponendo alle volte il poeta se stesso in persona d'altri, come fa Omero, o conservando sempre la persona non mutata mai; nell'altro modo poi introducendo persone a negoziare. E qui un moderno si ride del Vittorio, che afferma non aver mai veduto poema epico dove il poeta conservi sempre la persona sua, dicendo che 'l Vittorio o non avea letto o non si ricordava del Moreto di Vergilio, immitazion dei peggiori. Ma lasciam lui. Dico ch'Aristotele in questa particella distinse l'immitazion in universale in quanto serve a tutte le spezie di poesia; e se disse di Omero, fu per l'essempio all'intelligenza, non per applicar ciò all'epico; se ben tacitamente, com'è egli sempre artificioso né dice parole indarno mai, le dà quello ch'è suo. Confessa dunque che l'immitazione è propria narrando e conservando il poeta la persona sua, né dice che questa sia meno immitazione o più, poiché tutte sono immitazioni fatte a diversi modi. Ma nella particella 131 parla del modo dell'immitazion epica e l'applica quello ch'era proprio a quella parte, la quale chi non serva nell'epico impropriamente immita, non come poeta simplicemente ma come epico al quale la regola è data.</p>
<p>Né vale l'argomento contra il lirico, che si contenta della prima immitazione posta di sopra, e non avendo regola d'Aristotele potrà senza vestirsi l'altrui persona seguir gl'essempi di tanti valenti lirici. Né niega Aristotele che l'epico narrando solo non immiti, ma dice che non sarà così propria immitazione, poiché immita cose con parole, e vestendosi dell'altrui persona immitaria con parole e parole e cose, sì come il tragico e comico immita parole con parole e cose con cose. E forse dà tal regola Aristotele all'epico per farlo scostar nel modo narrativo più che pò dall'istorico.</p>
<p>Alla seconda difficoltà il Piccolomini intende per persone che facciano quel «fare» universalmente in amplissima significazione, in quanto include non solo le vere azioni ma il parlare, il vedere, il sentire, il dormire e vegliare, e sino al verbo «stare», che par che più all'azione s'opponghi. Et inquanto questo verbo include affetti e costumi, si conoscono gli uomini o beni o rei, ch'era l'intento d'Aristotele in quella particella che è per noi tutta. Né noi neghiamo che a conoscer l´interior bisogna procedere a qualche esteriore; ma ben affermiamo che l´affetto et il costume è il fine nella lirica ancor che trattasse d'operazione.</p>
<p>Alla terza difficoltà dicemo che a' dèi con le persone si dànno gli affetti di misericordia e d'ira e d'amore, o per protegerci o per giovarci o per punirci, e questo giova a sedare e guarir le perturbazion nostre, ch'è l'intento della lirica. Del fine et essenza della quale avendo parlato, parlaremo nelle altre lezioni delle parti secondo la division degli affetti, e poi verremo alle regole come vanno composte.</p></div1>
<div1 type="parte"><head>Lezion Quarta</head>
<p>Già che con l'autorità d'Aristotele e Platone, in questo uniti e concordi benché ad altri altrimenti paresse, e con l'istessa ragione abbiamo nelle precedenti lezion nostre stabilito il fine universale di tutti i poeti, e particolarmente dei lirici, resteria ora, studiosi Academici, propostoci il fine a quello drizzare il nostro viaggio. Perché senza quello quasi senza lume ci converria errare in tante tenebre di composizioni e per tante diverse strade quali ciascheduno de' compositori ne' suoi vari poemi lirici avanti ci rappresenta. Poiché dunque dal fine del poeta lirico pervenemmo alla diffinizione della lirica poesia nell'ultima nostra lezione, non ci sarà grave il replicar brevemente in questa e l´un´e l´altra, sì per ridurle a mente a voi altri signori da più gravi studii traviati et astratti dalle dotte speculazioni e sottili dispute di che inanzi a me, secondo lo stile di questa gloriosa Academia, ha disputato e letto; sì per dar una forma di corpo unito al trattato che a fornir ci resta del poema lirico. Del quale essendo il fine come capo, da questo commenciando e dalla diffinizione quasi dal core procedendo, cercaremo di dare e spirito e vita a tutto il resto delle membra di questa nobilissima poesia. Perciò che inteso che avremo bene la diffinizion d'essa, et esplicate tutte le parti che in quella si contengono, risolvendole e decchiarandole tutte, facil cosa ci sarà poi lo scorgere le parti tanto di qualità quanto di quantità, et ogni diffetto e perfezion loro che dall'essenzia del tutto necessariamente derivano.</p>
<p>Il fine del lirico, dunque, dicemmo ch'era di purgare l'eccesso delle passioni col mezzo del diletto che dall'immitazione dell'istesse passioni e costumi degli appassionati ci proviene. Diffinimmo poi la poesia lirica per immitazione di costumi et affetti diversi, fatta con diversa sorte di versi, congionti in un tempo stesso con l'armonia e col ritmo, per purgar l'animo dagli stessi affetti. Come questa diffinizione includa solamente la lirica, escludendo tutte l'altre poesie, nell'istesso loco dicemmo; poiché per essa questa nostra nella materia, negli stromenti, nel modo da tutte l'altre differisce, che quelle quanto alla materia azioni immitavano, questa affetti e costumi. Diversi sono gli stromenti per essere i versi diversi e diversamente posti in opera, servendosi l'epico dell'eroico, gli altri de l´iambo solamente. Mostramo anco come il iambo non solamente al nostro lirico serve, e come per altro fine et in altra maniera viene adoperato da lui. Questo anco nella lingua nostra ha lo stesso rispetto, dove benché eroico et iambo non s'usi, essendo escluso ogni misura tale (che che si dichi qualche moderno), hanno però loco altre misure, altri versi con altre rime, che all'eroico et al iambo o perfettamente o men perfettamente rispondono, ne' quali hanno gli stromenti che sono i versi l'istessa proporzione col lirico, come al suo loco diremo. Nel modo è questa poesia per la diffinizione dall'altre differente, usando e ritmo et armonia nell'istesso tempo, che l'epico non usa et il comico e tragico usano in vari tempi.</p>
<p>Or sopra questa diffinizione sarà bene che discorriamo, e prima sopra il genere d'essa; non perché a quest'arte sia necessario sopra l'immitazione in universale essattamente discorrere, poiché si presuppone da Aristotele, il quale essendo la tramontana vera di chi artificiosamente parla e con salde regole scrive, impia cosa saria la sua dottrina biasmare. Ma perché molti hanno tenuto che questo libro non sia lo stesso ch'Aristotele compose dell'arte poetica, ma una colletta de' lochi e come una memoria fattasi dall'autore, da doversi poi stendere con più commodità sua per comporne un libro degno di quel fertilissimo ingegno, e altri, che non hanno questa opinione, ancor che tengono che questo sia lo stesso libro d'Aristotele, non ponno però negare che per tutto mutilato et imperfetto non sia, perciò non ci parerà fatica, ampliando un poco questa materia, di andar ritoccando tutte queste particelle della diffinizione delle quali Aristotele o non ha fatto menzione alcuna o non ha così essattamente parlato, il che servirà e per essercitazion nostra e per sodisfazione dei curiosi. Ma principalmente intendiamo di diffendere Aristotele da ogni calonnia che le fosse opposta, ché ben ingrato si mostraria chi altrimenti facesse, poich'egli tanto sudò per participar a noi i tesori delle scienze sue.</p>
<p>Presuppone Aristotele che tutte le parti della poesia immitino e che perciò ogni poesia immitazione sia. Ma qualche bello ingegno in questa nostra stessa Academia si meraviglia ch'Aristotele, parlando sempre d'immitazione nel libro dell'Arte Poetica, non dichi però mai ciò ch'ella si sia, quasi che non conoscendo noi il genere delle poesie, che pur l'immitazione a tutte generalmente s'accommoda, manco perfettamente le specie potiamo conoscere. A un cotal bello spirto potiamo con Aristotele stesso rispondere nel libro dei <title>Gran morali</title>. Dice ivi il filosofo che ogni arte ha da pigliar solamente ciò ch'è suo proprio, contentandosi di quello che le si conviene e commenciando da' suoi propri principii, quegli per veri presupporre tanto più quanto né d'induzione né di altra legger prova si trovano aver di bisogno. Perciò che saria ridicolo, nel mostrar l'equalità dei lati del triangolo, ricorrere al principio dell'immortalità dell'anima, e pur tutto ciò con l'anima s'apprende né senz'essa pur considerar si potria. Né questo né alcuno altro teorema e necessaria è alla scienza dell'anima il saper s'ella è immortale o no. Ma questo, inferisce Aristotele, è principio troppo remoto, ché così l'arti e le scienze tutte anderiano in infinito, tutte si risolveriano nei primi principii dell'essere. Bisogna dunque che 'l principio sia della cosa che si tratta, e congionto ad essa talmente che ad altra non si confaccia.</p>
<p>Ora, che l'immitazion si trovi, non occorreva che Aristotele si affaticasse di provare, né men di mostrar ciò ch'ella sia, poiché il nome è conosciuto ben da tutti, et il deffinir l'immitazione mostrando il genere e le differenze sue saria stato un commenciar da più alto principio di quello che alla facoltà poetica si conviene, la quale si contenta di mostrarsi immitatrice. E che molt'altr'arti in questo seco e tutte le sue proprie parti tra di loro convengono che immitazioni siano, immitando tutte benché non egualmente, benché non all'istesso modo. Ché se si dovesse esplicar il genere dell'immitazione, perché il genere di quel suo genere ci dovria esser nascosto? E per l'istessa causa l'altro e l'altro principio di quei generi dovressimo spianare, il che altro non è che andar in infinito o ridur ogni nostra considerazione ai primi et universalissimi generi. Questa soluzione bastando ad Aristotele, che di tutte le poesie parla, molto più a noi dovrebbe bastare che d'una spezie sola parliamo.</p>
<p>Nondimeno, perché questi svogliati manco di Aristotele si contentano e noi nel principio delle nostre lezioni anco l'opinioni e di Platone e d'altri segnalati filosofi abbiamo sempre con quelle d'Aristotele congionte, mi si darà dalla molta vostra benignità licenza di discorrere anco un poco sopra l'immitazione. Presupponiamo dunque che altro non sia immitare che un esprimere con rappresentare, un por inanzi ai sensi e per mezzo dei sensi all'animo le cose per l'imagini loro. Onde il fine di chi immita sarà il rappresentar più vivamente. La materia saranno l'imagini. Quindi pare che tutte le cose sensibili immitar si possino, e che ogni cosa che imagine alcuna produchi, caschi sotto l'immitazione. Onde ciò ch'è, è immitabile, se pigliamo l'essere quello che sotto i sensi casca. Così e le parole e le cose s'immitaranno. Ma perché le parole stesse immitazion par che siano, non essendo le parole altro che simulacri et imagini dei nostri concetti, dico che non come imagini s'immitano ma come cose reali che cascano sotto l'udito e sono a un modo o a un altro composte; ancor che molti abbian tenuto che eziandio le imagini immitar si possino, come vediamo da' fanciulli gl'immitatori immitati. Noi però per ora terremo che non come immitatori ma come facitori d'alcuna cosa s'immitino. Quindi nasce l'immitazione dei stili, la quale qualcheduno riprovò, e tra' dotti fu grandissima controversia se o con modo universale (come al Conte Giovan Francesco Pico mio avo materno e persona dottissima piacque) o particolarmente (come più approvò Pietro Bembo, lume della sua e di molt'altre età) far si dovesse.</p>
<p>Questa immitazione dall'istesso Bembo così si diffinisce, che sia un trasferir nei suoi scritti la someglianza dello stil altrui et usar lo stesso temperamento nello scrivere che altri usati s'abbia. Cicerone la deffinì così: che l'immitazione sia una diligenza che noi usiamo nel dire, per la quale si facciamo simili ad altri. Onde potressimo di mente di questi doi dottissimi uomini dire ch'altro non è immitare che un'essatta diligenza per la quale esprimiamo l'altrui proprietà o con l'azioni o col dire o col nostro scrivere. Ma di questa seconda immitazione dello stile, ch'altro non è che immitazion di parole, parleremo al suo loco, che sarà ove si parlarà dell'orazione o del parlar poetico. Un'altra immitazione forse si potria addurre dei concetti, la quale se sia rubamento o immitazione, e se il poeta si fabrica la materia com'altri ha tenuto, diremo al suo loco.</p>
<p>Ora torniamo a dire che tutte le cose sensibili s'immitano. Questo mostrò Platone nel <title>Sofista</title> sotto velame di quel suo dotto sofista, che faceva ogni cosa sùbito ch'egli visto l'avesse. Di che meravegliandosi chi l'udiva, egli tosto scoperse con quel suo divino ingegno lo specchio, e comandò che fosse girato intorno, che cosa alcuna o naturale o celeste o artificiale stata non saria ch'egli sùbito fatta non avesse. Questo specchio è lo immitatore appresso di Platone. Questa immitazione diffinisce egli nello stesso Sofista per fattura d'imagini e simulacri. Perciò che diffinito ch'egli ha la facoltà effettrice per una certa forza la quale è causa che certe cose siano che prima non erano, questa in umana e divina partisce, attribuendo alla divina gli effetti di tutte le cose naturali tanto animate quanto inanimate, all'umana gli effetti di quelle che per opera umana si veggon fatte. I simulacri dell'uno e dell'altri di questi effetti, o per arte di demoni o per altr'arti immitatrici come pittura e scultura fatti, chiama immitazione. Onde la casa, dice egli, che per arte umana vien fatta, per pittura vien immitata. Questa immitazion di pittura chiama egli un sogno d'uomini desti, come l'uomo fattura divina pò in sogno per simulacro e desto per arte di demoni immitatrice apparire. Vien dunque secondo Platone dalla principal facoltà fatta la cosa, vien dalla facoltà immitatrice fatta l'imagine d'essa cosa.</p>
<p>Ma contra Platone si potria dire, se tutte l'arti immitano e molt´arti non sono fabricatrici d'imagini, dunque falsa è questa proposizion platonica; e che tutte l'arti immitino, come si pò negare, immitando tutte la natura? Onde nel decimo dialogo delle <title>Leggi</title> attribuisce all'arti i simulacri, mostrando l'opere di queste molto a quelle di natura inferiori. Così la medicina non di sanità vera saria effettrice, immitando ella (come fa) la natura, ma di simulacri. E pure ch'ella sia immitatrice, Galeno sopra gli <title>Aforismi</title> d'Ippocrate chiaramente confessa, e quale e come sia bona questa immitazione ivi esplica, et in altri lochi lo stesso attesta. Ma che non s'immitano l'Idee platonice? E ch'altra è la bellezza che immitazion d'esse nella materia? E pure il corpo bello non imagine né ombra è, ma ha l'essere e l'esser bello insieme, secondo Platone. A queste difficoltà facilmente potremo rispondere se consideraremo il fine dell'arti immitatrici essere il rappresentarci vivamente et efficacemente le cose, il qual fine a qual altro fine si serva diremo a suo loco.</p>
<p>Ora questo ci basti, avertendo che non chiunque opera per similitudine immitator dir si debba, ma quello il solo il cui fine è di rappresentare, secondo che dicemmo, e l'opera del quale, secondo Platone, è la similitudine, l'imagini, i simulacri delle cose. Immitano l'arti la natura, in quanto operano con similitudine naturale, assomigliandosi la forza effettiva dell'arti a quella della natura, che da Platone vien nomata divina. Ma questa non è vera immitazione, ma un´emulazione così chiamata da' Latini. Questo è un garreggiar che fa l'arte con la natura, sforzandosi di ridurre all'essere quelle cose che prima non erano e che dall'opera umana far si possono. Né il suo fine è rappresentarci cose naturali e formar imagini e simulacri, ma, a similitudine di natura operando, forme artificiali fabricarci che da un'altr'arte possino essere immitate, come di sopra dicemo che dalla pittura, e l'uomo naturalmente da divina forza fatto e la casa da uman'arte, che con la divina nel produr le cose dal non essere va contendendo, viene immitato. Così la medicina, secondo Galeno, immita la natura nel scacciar il superfluo degli umori, non rappresentandoci imagini secondo che rappresenta lo specchio, ma veramente per similitudine però operando e vera sanità inducendo.</p>
<p>Che le Idee siano immitate si concede, e terremo anco che questo sia il principio e fonte dell'immitazion nostra secondo i Platonici, e che di qui deriva quella occolta virtù che Aristotele conobbe nell´uomo che è dell'immitare (per la quale nei <title>Problemi</title> lo preferisce agli altri animali), ch'è la similitudine, che ha l'anima piena di ragioni, con le quai discorre con l'intelletto ornato di tutte l'Idee. Ma questa non è vera immitazione, mancandovi il fine; bene è il seme e principio d'essa. Conviene adunque ogni immitazione in questo, secondo Platone, che l'istesso afferma nel decimo dialogo della <title>Republica</title>, in essere fabricator d'imagini, dicendo che l'immitatore non fa ciò ch'è, e per conseguente manco fa ciò ch'è veramente, ma cosa tale qual è quella ch'è, cioè come aggiongiamo noi, simile al vero. Soverchia fatica quivi saria la mia s'a' dottissimi Academici volessi decchiarare ciò che Platone, capo di tutte le academie, intenda per quello ch'è veramente. So che voi, signori, intendete benissimo che ogni cosa fu da Platone in tre modi considerata, sì come di tre maniere ha ciascheduna l'essere. Il primo essere si chiama divino, che ha ogni cosa nella divina mente nella quale l'Idee di qualunque cosa rilucono. Il secondo è l'esser naturale, che ha ciascheduna cosa con la sua particolar porzione della materia. Il terzo è quello che nella immitazione si spiega, ombra et imagine del secondo sì come il secondo è similitudine del primo. Onde sì come il primo fa et uno e vero effetto, che dall'unica cagione d'ogni cosa derriva, così il secondo facitore è fabricator del suo effetto talmente che da lui non il vero effetto ma un tale effetto proviene. Il terzo non più facitore ma immitator si chiama.</p>
<p>Chiama perciò Platone l'immitator terzo «<quote>facitor per natura</quote>», cioè per quello instinto col quale naturalmente s'immita; così l'immitator viene ad essere il terzo dalla verità. Perciò che l'uomo è veramente quello che nella mente divina risplende, per participazion del quale Uomo è quello che con l'anima umana nell'uman corpo composto di materia e forma si ritrova, non vero uomo ma tale non dal vero fattor d'ogni cosa ma per beneficio suo col concorso de' doni suoi da un tal fattor generato, come col concorso delle cause superiori, e particolarmente del sole secondo Aristotele, da un tal uomo un uomo tale vien generato. Da questo secondo viene il terzo immitato con colori dal pittore, col scarpello dal scultore. Questa imagine e somiglianza d'un tal uomo è il terzo dalla verità che nel vero uomo veramente si trova, che non è qual è l'uomo ma quale appare a noi che l'uomo sia. Poiché il vero uomo o è anima, secondo Platone, o d'anima e di corpo composto, secondo Aristotele. Questo immitatore è fattore d'imagini e d'ombre, secondo Platone, ma d'imagini di virtù non di virtù vera. Né perché tanto lo immitatore dalla verità secondo Platone si scosti dobbiam noi pensare ch'egli lo sprezzasse, perché negli stessi dialoghi più tosto gioco che cosa seria lo chiami, perché di molte cose serie è questo gioco ripieno. Non doviam, dico, lasciarsi ingannar dall'autorità del <title>Sofista</title> allegato da noi, né dal terzo della <title>Republica</title> dove Platone dice: «<quote>Se troverai persona che mentisca nella città da quelli in poi che amministrano la republica, a' quali è tallor lecito operar la bugia per medicina a utilità de' cittadini, cacciali della città, o sia di quella spezie che poeti si chiamano, o medico, o legnaiolo, poiché induce cosa nella città che è la rovina sua e soversion della patria</quote>». Perché a questo bisogna che consideriamo che nell'immitazione non è bugia, ancor che non fosse manco vero ciò che s'immita in particolare. Perciò che ha la corrispondenza nei particolari, così anco non è bugia nell'astrazione; ma di questo parlaremo nella division dell'immitazione. Ma come Platone non sprezzasse l'immitazion poetica, com'altri si dà ad intendere, nell'altre mie lezioni mi ricordo di avere diffusamente mostrato, et egli stesso lo mostra in quel decimo dialogo della <title>Republica</title> da noi di sopra allegato, dicendo che le immitazioni paiono una corrutella a chi non discerne, mentre l'ode, e non ha quella medicina ch'io allora di mente di Platone e di Plutarco mi ricordo d'aver longamente esplicata. Si deve dunque intendere quanto egli scrisse in depressione dell'immitazione in paragone delle verità, perché a tutte le cose si deve il suo proprio onore, e Platone non è intento ad altro che dalle sensibili forme levarci all'intellettuali, e dall'ombre et imagini tirarci alla luce e verità dell'Idee. Il che tanto più fa in quel dialogo poich'egli è il fine di tutto il trattato della sua republica. Vile adunque la reputa in comparazione delle più nobili, non per questo vile per se stessa, essendo naturale, essendo utile, essendo dilettevole com'ella è. Ma né anco forsi d'ogni immitazion favella, ma di quella che con poco giudicio vien fatta, e forse più del verso che dell'immitazion vera, poiché levato il numero del verso, dice, ch'è come quelli che non sono ma appaion belli, perduto che hanno il fiore della gioventù e quella vivacità che belli parer gli facea.</p>
<p>Questa immitazione o facciasi per servir agli occhi o agli orrecchi, che division prima sarà qui posta da noi, che in quella la pittura, in questa la musica e poesia è da Platone riposta. Se bene l'una e l'altra è da Platone esclusa, è però in quel senso che qui abbiamo tocco et altrove più pienamente mostrato. Ch'egli non tutte escludesse lo mostra accettando la lirica, che celebra le lodi dei dèi e degli eroi. Lasciaremo per ora ciò ch'egli delle perturbazioni adduce, accettando solamente da lui che le perturbazioni siano soggetto atto all'immitazione. Se l'immitarle poi solleva quella parte dell'anima che si dovria deprimere, e come suscitandola e nutrendola viene a nutrir i nemici nella città, come dicano, si devano intendere queste parole, abbiamo altrove decchiarato e meglio decchiararemo sopra l'ultima particella della diffinizione data da noi alla lirica poesia, e che constituisce il fine d'essa. Per ora diremo che Platone, concedendo qualche immitazione, non tutte le danna, ma quelle sole che sono inutili, accettando in esse ciò che utile pò apportare alla sua republica, bene quelle immitazioni biasma che solo diletto procacciano.</p>
<p>Non conferma egli nel secondo delle <title>Leggi</title> che la musica sia immitatrice, cioè effettrice di cose simili, e questa riprova se è solamente intenta ad apportarci diletto, ma approva se col diletto porta dipinta la similitudine di ciò ch'è bono? In quel loco decchiara egli la rettitudine dell'immitazione se fa tanto e tale quanto e quale è la cosa in verità. Bisogna dunque che chi immita conoschi molto bene prima la cosa ch'egli piglia ad immitare. A questo s'avessero l'occhio molti nostri poeti, forse o non immiteriano poetando, o prima apparando bene ciò ch'essi immitar vogliono, a caso non fingeriano. E certo se i pittori, per dipingere i corpi, convien che e la grandezza e la grossezza et ogni proporzione del tutto, e che l'una con l'altra parte mantiene, rettamente conoschino. Altrimenti non solo dagli istessi pittori sariano ripresi, ma anco dagli idioti et ignoranti della pittura sariano beffati. Come pò sperar onor dal poetare chi fingendo non sa ciò ch'egli si finga? E come potrà far la similitudine chi non conoscerà la verità? E la verità in ch'altra cosa che nell'essenzia consiste? Questa altri che la filosofia non ci dà a conoscere. Onde se in tutte l'altr'arti è da riprendere chi non sa, e pur di quell'arte fa professione, molto maggior riprensione, secondo Platone in quel loco, merita chi immita male, poiché sotto la dolcezza della immitazione ci avelena col tosco di perversi costumi.</p>
<p>Però tre cose ha da saper bene l'immitator bono: prima ciò ch'egli immita, secondo se è bene et utile a immitarlo, terzo che sappi immitarlo bene, congiongendo, se sarà poeta, con le parole i concenti, con i concenti i numeri talmente che l'uno con l'altro ottimamente convenghi, e tutti insieme faccino una perfetta immitazione. Perché si rideria di chi, fingendo costumi d'uomo, aggiungesse colori e concenti donneschi e numeri delicati, come si rideria di chi confondesse voci d'uomini e di fiere col strepito di diversi stromenti. Pensate ciò ch'egli dicesse ora se udisse versi languidi con rime gonfie accoppiate con sensi e costumi inetti. Tutti questi errori provengono dall'ignoranza e dal voler, gli immitatori solamente piacere, come Platone dice di mente di Orfeo. Perciò si mescolano molte cose che né bene stanno né insieme bene convengono. Si burlò dunque Platone non degl'immitatori ma degli immitatori tristi, perché altrimenti non gli ammetteria né diria che l'immitazione massimamente poetica fosse un certo incanto che alletta gli animi dei gioveni alla virtù, come dice nel secondo dialogo delle <title>Leggi</title>. Non sarà dunque questo nostro immitatore o sofista medico privato ma publico medico, al qual si concederà di usar la bugia per medicina, essendo ella giovevole come lo stesso autore consente nel terzo dialogo della <title>Republica</title>.</p>
<p>Detto ch'abbiamo ciò ch'è immitazione in universale e l'officio e bontà dell'immitare, seguiria che delle parti dell'immitazione, dell'arti immitatrici, del fine dell'immitazione, parlassimo; il che spero di far nella seguente lezione, confidato più nel favor vostro che in alcuna sofficienza mia propria.</p></div1>
<div1 type="parte"><head>Lezion Quinta</head>
<p>Dal sapere ciò che sia immitazione in universale, alla division dell'immitazion procedendo, prima ci si rappresenta la division d'Aristotele, prencipe dei filosofi come la più parte conferma nel sapere, come tutti confessano nell'insegnare. Dividesi la immitazione secondo Aristotele per la materia quando s'immiteranno cose diverse, per gli stromenti quando con diversi stromenti si farà l'immitazione, per il modo quando differente sarà la maniera e 'l modo dell'immitare. Questa breve ma chiara divisione, e che abbraccia tutte le spezie et arti che immitano, pose il filosofo nella terza particella della sua <title>Poetica</title>. E nella quarta e quinta pone gli essempi, scostandosi dall'arti immitatrici che più lontane le pareano dalla facoltà poetica, della quale avea preso a trattare, e quanto più poteva appressandosi con l'arte dei salti, con le musiche, al suo proposto soggetto. A questa divisione tutte le divisioni che in tutti i suoi vari componimenti pose Platone, si ponno facilissimamente ridurre. Perciò che quella divisione che è nel <title>Sofista</title>, che quelli che immitano altri conoscano ciò che immitano, altri non, è più tosto degli immitatori che dell'immitazioni, conciò sia cosa che l'immitazione presuppone la cognizione o perfetta o imperfetta. Il che soggiunge lo stesso Platone in quel loco, che l'immitazione era di chi conosceva; fa dunque più tosto la divisione per esprimere questa proprietà, dicendo: «<quote>o conosce chi immita o no</quote>»; ma non pò immitar chi non conosce, dunque sempre l'immitazione è con cognizione. E chi dicesse i figliuoli fanciulli immitano non conoscendo, si risponde che questa immitazione come naturale o presuppone la cognizione della natura, dalla quale viene indrizzata, o sì come è immitazione imperfetta, così presuppone imperfetta cognizione, come a suo loco diremo.</p>
<p>Onde all'opinione et al sapere poco di sotto ritira questa division Platone, che pur l'una e l'altra, per essere immitazione, la cognizion ricerca. Questa immitazion poi suddivide egli tanto che perviene alla diffinizion del suo <title>Sofista</title>. Dove notaremo solo che forse su quel loco il Castelvetro fondò l'opinion sua che la poesia fosse immitazion d'istoria, poiché Platone la prima divisione fa in istorica e fantastica; l'una séguita la verità, l'altra l'opinione. Divide poi questa in [mimica] che non teme dell'ignoranza sua et in sospettosa, l'una semplice, l'altra irronica chiamando, e questa in civile, populare, e sofistica. Tutte queste divisioni, per essere più tosto un andar ricercando il sofista et appartenere all'immitator e non all'immitazion vera, lasciaremo da banda, riserbandoci a rispondere al suo loco al Castelvetro dov'essaminaremo se le regole, com'egli tiene, della poetica presuppongono quelle dell'istoria o no.</p>
<p>Divide Platone nel terzo dialogo della <title>Republica</title> l'immitazion in semplice narrazione, in immitazione, in composta. Narrazion semplice chiama quando il poeta parla in persona propria sempre, e questa a' ditirambi attribuisce. L'immitazione è divisa in atti, in persone che negociano in scena, ch'è proprio della tragedia e comedia. Il modo di mezzo è degli epici, parte in propria persona narrando, come Vergilio in molti libri, parte facendo altri parlare, com'egli stesso nel secondo facendo Enea parlare, et in altri tanti lochi. Questo dal Castelvetro atterzato, doppio, e semplice vien nominato. Questa divisione a quella terza si riduce, che del modo è da Aristotele chiamata. Perché con diverso modo immitano quelli che la propria persona mantengono, da quelli che altri a parlare introducono, o da quelli che parte introducendo altri, parte da se stessi parlando fanno l'immitazione. Ma sopra queste parole di Platone nasceria una questione: se i ditirambi sono nel modo semplice, dunque non immitano, parlando (come dice Platone) in propria persona, et immitando secondo lui quelli che introducono altri a parlare. Et essendo i ditirambi lirici, come vedremo, seguirà che qualche lirico non immiterà. E perché ogni poesia, per la seconda particella della <title>Poetica</title>, conviene in essere immitazione, seguirà che qualche lirico, non essendo immitatore, manco sarà poeta.</p>
<p>Quivi è d'avertire che quella parte che pone le persone in palco si nomina immitazione nel modo dal nome del genere, non che l'altre parti ancora immitazioni non siano, sì come l'abito intelletto si chiama ch'è dei principii, e pur e la scienza e la sapienza e l'arte e la prudenza abiti dell'intelletto sono essi ancora. Il che mostra nello stesso loco Platone, dicendo che 'l poeta finge a tutti questi modi; e chi non sa che chi finge immita? Chiama dunque quel modo immitazione non assolutamente ma in respetto, e però soggiunge che la poesia e i figmenti delle favole o sono per immitazione, o per narrazione, o per mezzo dell'uno e dell'altro. Essendo dunque figmenti e poesie, bisogna che immitazioni siano. Ma il modo fa che maggiormente appaiano tali immitando cose con cose e parole con parole.</p>
<p>Dall'istesso dialogo si cava un'altra divisione dell'immitazione, ch'è o di cose meramente naturali, come immitar un toro che mugge, un caval ch'annitrisce, il fremito del mare, il murmurar dei fiumi, lo spavento del terremoto; o vero di cose che dall'animo nostro procedono, come una fanciulla che pianga, la moglie che rissi col marito, chi s'accende d'ira, chi per amor languisca, chi si doglia per il parto, chi misero o felice si riputi, i servi, le serve, quelli che al remo son condennati, e l'opere dell'arti. Onde la divisione sarà di immitazion o di cose naturali o d'artificiali, o di cose che dall'elezione et animo nostro procedano. Questa, chi non sa che a quel membro primo d'Aristotele si riduce, ch'è la materia? Però conclude Platone che i poeti si dovriano sforzare a esprimere nei suoi poemi imagini di bon costumi e rappresentarci il decoro, la natura del quale siamo tenuti d'investigare. A che s'accorda Aristotele, lodando più quei poeti che immitano i megliori.</p>
<p>Ma dove parla della musica e pittura, chi pò dubitar ch'agli stromenti non si riduchi? parlando egli di tanti musicali instrumenti. Ma la principal divisione par a me che sia nell'immitare l'universale e 'l singulare, poiché potiamo e un uomo singolare o col penello o col scarpello immitare. Potiamo anco da molti uomini come da molte donne far la nostra imitazione. Questa più poetica, immitazione sarà sempre che la prima. Ma perché anco alla poesia non siamo perfettamente gionti, diciamo che Platone pose l'arti immitatrici che agli orrecchi et agli occhi servivano nel terzo della <title>Republica</title>. Pose anco nell'istesso dialogo l'immitazione del fremito del mare, delle voci degli animali, che a un'arte buffonesca servendo, lasciaremo per ora con quell'immitazione che alle donne che partoriscono o allo strider dei venti tocca. Poiché non è da uomo libero il farla e poco civile l'udirla riputar si deve, ancor che Plutarco nel libro <title>Dell'udir i poeti</title> celebri un certo Parmenone per immitator del grunnito dei porci, et altri che lo stridor dei venti e l'impeto delle procelle immitavano.</p>
<p>Fra le arti immitatrici la pittura, la scoltura, la musica, l'arte del salto e del ballo, e la poesia sono meritamente celebrate. Della pittura non parlò molto Platone, che nell'immitazioni sue ebbe più l'occhio alla musica e poesia, forse perché nell'immitazione egli teme sempre dei costumi e delle passioni, né per altro i tristi immitatori perseguitò se non perché, troppo e fuor di tempo gli auditori e spettatori perturbando, mali costumi nella città introducevano. Ma la pittura, come egli dice nel <title>Fedro</title>, ancor che rappresenti l'opere vive, tace però per vergogna, se tu di qualche cosa la ricerchi. Onde mostrando sempre una sol cosa, poco o nulla perturba. E perciò nel secondo delle <title>Leggi</title> poco dei pittori parla, a' quali solo commanda che non mutino le figure del decoro antico; ma molto della musica, dei prestigiatori qualche cosa, della poesia assai favella, perché ivi non all'immitazione era intento, ma ai buon costumi che dall'immitazion procedano. Nel decimo della <title>Republica</title> solo per la conformità che ha con la poesia nella rassomiglianza la nomina, per decchiarar più tosto che 'l poeta alla midolla dell'essenzia non perveniva, che per parlare della sua immitazion; come della poesia non solo ma fa della musica, nella quale tanto s'affatica. La chiama dunque ivi lontana solo dalla verità, per mostrar quel terzo grado dell'immitazione di che parlamo nella precedente lezione. Così nel <title>Cratillo</title>, per la corrispondenza che ha con i nomi, ne parlò. Aristotele solo tolse il pittore per similitudine del poeta nell'immitare.</p>
<p>La causa per che così procedessero questi così gran filosofi con la pittura, è perché questa arte più all'immitazione dell'opere naturali è intenta, dove che la poesia di che trattò Aristotele più alle passioni, all'azioni, ai costumi aderisce; e Platone, come ho detto di sopra, dei costumi e perturbazioni solamente parla. Onde Aristotele nei <title>Problemi</title>, al problema 27 della 19<hi rend="apice">a</hi> sezione, pone che tra tutte le cose che patiscono i sensi, solamente quelle ottengono i costumi che possono essere oggetto degli orrecchi, inferendo che senza aggiongervi le parole, noi usando i modi musicali, appariscono tosto i costumi, il che né 'l colore né l'odore né 'l sapor pò fare. La causa referisce egli nel moto, non dello strepito per lo quale viene immutato l'udito, perché anco il colore, impremendosi nell'occhio, con la passion del senso fa un simil moto; ma in quel moto che seguitando questo strepito ci si fa sentire, che porta la somiglianza con i numeri e con i suoni acuti e gravi, e questo stesso ha l'azione che mostra i costumi.</p>
<p>Ma a questo repugna ciò che il filosofo stesso dice nella <title>Poetica</title> alla particella quinta, dove dice che i saltatori con una numerosa varietà di gestire immitano costumi, perturbazioni et azioni. Questo forse si solveria, ch'ancora che il numero nei salti sia oggetto dell'occhio, pò ancora essere oggetto degli orrecchi, e forse più propriamente. Perciò che quel numero del saltare si riduce al suono et immita inquanto numero, che pò anco essere oggetto dell'udito. Ma contrasta a quanto dicemo maggiormente Aristotele sopra la particella undecima, dove dice che Polignoto fingea gli uomini megliori, Pausone gli pingea peggiori, Dionisio quali esser soleano. Ma boni e mali sono gli uomini per i costumi, onde appar chiaramente che i costumi alla pittura appartenghino. Et ancora che alcuni traduttori scapino da questa autorità con tradur per megliori e peggiori, «più belli e più brutti», non si pò però scapar quella della 40<hi rend="apice">a</hi> particella dello stesso libro, dove dice che Zeusi era differente da Polignoto, buon espressor dei costumi nelle sue pitture, dove che la pittura di Zeusi nissuna apparenza di costumi dimostrava.</p>
<p>Questa non legger difficoltà vide il Maggio, celebratissimo filosofo, sopra quella particella, et adduce un loco simile dell'ottavo della <title>Politica</title>, dove Aristotele vole che i fanciulli si dilettano nelle figure non di Pausone ma di Polignoto e quelle contemplino, o quelle d'alcun altro pittore o scoltore che dipinga i costumi. Adduce poi doi <title>Problemi</title> contrari, l'uno ch'è il 27<hi rend="apice">o</hi> allegato da noi, l'altro il 29<hi rend="apice">o</hi> della sezione istessa che è dell'istessa sentenza. Solve questo gran filosofo distinguendo nella pittura i colori dalle linee. Il colore è proprio oggetto dell'occhio, la linea è quella che secondo lui contiene il costume, esprimendo (come egli dice) i pittori con le linee il moto del corpo, nel qual moto si contengono i costumi. E però secondo il Maggio diremo che nei colori, che sono propri sensibili della vista, non esprimono i pittori i costumi, ma gli esprimono col dissegno; e quindi è che alcune pitture possino essere costumate. Questa soluzione, sì come è di persona dottissima e da saldo giudicio procede, così viene onorata e laudata da me. Pure, per quella libertà, che non solo a' dotti è data, di riprobar le altrui opinioni, ma anco a quelli che d'esser dotti più tosto desiderano che sperino d'avervi a giongere, e per l'usanza Academica di dubitare, ardirò io ancora di porre alcun mio dubbio sopra ciò.</p>
<p>E prima non mi pare che la soluzione salvi il dubbio. Perciò che, se la linea non è proprio sensibile della vista, perché il colore propriamente e principalmente l'immuta, né anco quello strepito che immuta l'udito principalmente possiede il costume, ma quello che a questo séguita, come nell'allegato problema dice il filosofo. Onde nei secondi sensibili stando il costume, saran questi oggetti eguali in contenerlo; ch'è contrario al problema. Oltre di ciò, qual è quel pittore che non linei? E pur nella linea necessariamente s'includeria il costume. Di più, che lode s'avria Zeusi tra gli altri pittori acquistato, se senza dissegno fosse stata la sua pittura, e se con queste linee non fosse stato sofficiente a esprimere tutti quei movimenti che avria un altro espresso? Sappiamo ch'egli fu singolarissimo riputato. Sappiamo anco che senza bon dissegno non pò il pittore esser pur mediocre, poiché il pittore (come dice Aristotele nel secondo della <title>Generazione</title>) prima linea e descrive l'animale, poi lo fa perfetto con i colori. In quella prima azione consiste l'immitazione, nella seconda la perfezione non dell'immitazione, ma dell'arte, per il diletto che dal colorito prendiamo. Onde vediamo che i dissegni gl'intelligenti solamente dilettano. Vogliamo dunque credere che Zeusi senza dissegno tant'onor nell'arte sua s'acquistasse? Et essendovi il dissegno, anco i costumi stati vi sariano.</p>
<p>A questo potressimo rispondere che il dissegno si pò fare senza i costumi, ma i costumi necessariamente nella pittura il dissegno ricercano, perché un leone con ottimo dissegno pingerà il pittore, ma con un altro dissegno maggior fierezza v'aggiongerà. E che Aristotele non negò che l'immitazion dei costumi non si potesse ridure alla vista, ma negò che alla vista sola si riducesse, perché i colori ciò far non possono, ma si fa con l'oggetto del senso commune, ch'è la proporzione e 'l concorso di quelle linee. Questa proporzione par che sia più propria dell'udito, perché sùbito fatta la proporzion musicale, par che costume ci apporti. Ma non ogni figura, benché ottimamente fatta, denota costume. La ragione è che nella musica si fa più facilmente il moto continovato, essendo la pittura cosa stabile e mostrandosi i costumi per il moto. Non nella linea, dunque, ma nella proporzione differente starà la soluzione, che salvare intendiamo a nostro potere per esserci porta da persona benemerita delle bone lettere. Ma sarà bene, poiché m'avete fatto degno di questo loco, che non vi taccia un mio concetto, non come ingegnoso ma come industrioso e desideroso della verità.</p>
<p>A me par che si consideri quel detto di Aristotele nel problema allegato del moto, che non è nel numero inquanto strepito ma nel numero che questo séguita. Ricerca Aristotele nel 27<hi rend="apice">o</hi> problema della 19<hi rend="apice">a</hi> particella perché fra tutte le cose che patiscono i sensi, solo quella i costumi possiede che all'orrecchie si pò rappresentare. Rispondendo dice: «<quote>Fors'è perché questo solo contiene il moto? Non parlo di quel moto che 'l strepito rende, perciò che questo ancora sta negli altri, potendo anco il colore mover la vista nostra. Ma voglio intender quello che noi sentiamo perché séguita quel primo strepito, perciò che questo porta la similitudine seco sì nel numero come nell'ordine dei suoni acuti e gravi, non nel mescolarli; il che non pò essere nel resto dei sensibili, ma questo moto è il proprio dell'azioni, che senza dubbio è giudice dei costumi</quote>». Nel 29<hi rend="apice">o</hi> di quella sezione attribuisce lo stesso ai moti. Parmi dunque che questo moto sia da determinar bene per sciogliere la presente difficoltà. Però diciamo co' Platonici che l'armonia con la consonanza aerea delle voci penetra lo spirito dell'aere, e porta seco e l'affetto e l'animo di chi canta, col qual affetto di chi la fa move l'affetto e l'animo di chi l'ode, e con l'animo penetrando l'animo, così pian piano infonde i costumi. Questo è quel moto che intese Aristotele. Di questo parlò Orazio quando disse: «<quote lang="lat">Si vis me flere, dolendum est primum ipsi tibi</quote>». Questo intese Aristotele alla particella 88 quando concluse che a commovere bisogna esser commosso, e che la poesia era o da ingegno versatile o da persona da furor commossa.</p>
<p>E perciò non niega Aristotele che la pittura col dissegno i costumi non esprima, e che per questa causa non sia differenza tra un pittore e un altro; ma che non infonde a quel modo i costumi, penetrandosi l'animo con l'animo e l'affetto con la passione. Questo modo è proprio della voce, essendo l'armonia proprio instrumento a ciò, non potendo il pittor dar quello affetto alla figura che pò il cantore alla voce, ch'è instrumento più vivo e più animato. Onde Aristotele chiama la voce «spirito» al quinto problema della settima sezione, e dice che sottentrando il nostro senso, ci pò commovere a orrore et a letizia. Lo stesso afferma alla sezione 27 al problema 9; che abbi la sede sua nel calore, all'istessa sezione al problema settimo. E tanta corrispondenza dà alla voce con l'affetto che, mutato questo, quella si muta, come ne rende la ragione in molti lochi e massime alla sezione undecima al problema 53. Disse dunque che questo solo otteneva, cioè era patrone dei costumi mediante il moto; non moto che semplicemente immuti il senso, ma il moto degli affetti che sono molto più propinqui alla voce, che dall'arterie, dallo spirito, dal cor procede, che al penello o scarpello, instrumento e muto e freddo, ma non però muti di costumi a fatto o freddi in tutto d'affetti, ché non saria stato detto il contrario d'Aristotele negli allegati lochi. Né Plutarco nell'operetta <title>Dell'udir i poeti</title> chiamaria la poesia arte che immita corrispondente alla pittura, e la poesia pittura che parla, la pittura poesia che tace.</p>
<p>Ha adunque la pittura et affetto e costume, come in quei lochi Aristotele conferma. Ma se la compariamo alla musica per rispetto dell'instrumento, non è patrona dei costumi; ché senza affetti e costumi non saria simile alla poesia. Di questa stessa corrispondenza che hanno queste doi arti insieme parla Orazio, parla Aristotele alla 19<hi rend="apice">a</hi> particella dove dà l'essempio della pittura per provare il diletto che prendiamo dell'immitazione poetica. Sopra la qual particella, ch'è secondo la sua divisione la prima particella della seconda parte principale, il Castelvetro piglia occasione di biasmar Aristotele, dicendo che la pittura, avendo risguardo alla materia che prende a rassomigliare, si de´ dividere in doi parti: nell'una quando rappresenta materia certa e conosciuta, come uomo certo e speciale, nell'altra quando rassomiglia cosa incerta e sconosciuta, come un uomo incerto et in generale. Fatta questa distinzione, decide che la pittura, in rassomigliando un uomo certo, più diletta; e rende la ragione, perché minor fatica è quella che questa, potendo il pittore nel rassomigliar uomo certo, per ogni minima parte non ben rassomigliata, esser ripreso per reo artefice; dove che nel rassomigliar uomo sconosciuto, particella non si pò trovare che non si possi diffendere, trovandosi nell'ampiezza della natura dell'uomo tanto diverse figure che a qualcheduna di quelle si pò appigliare il pittore per diffendersi.</p>
<p>E questo suo fondamento prepone alla ragione che adduce Leon Battista Alberto, che secondo esso teneva l'istessa opinione; per sostentar la quale, dicea l'Alberto che l'immitazion da un certo era presa dal naturale. Ma lo reprova il Castelvetro dicendo che anco quella dell'incerto è presa dalla natura almeno per possibilità. Con questa sua decisione riprende la similitudine che pone Aristotele del diletto della pittura con quello della poesia, mostrando che questa similitudine è piena di dissimilitudine non tocca d'Aristotele. Poiché facendo e la poesia e la pittura la rassomiglianza dal certo e dall'incerto, nella pittura la certa è più lodata e nella poesia la incerta è sommamente e solamente laudabile, poiché l'immitar azion certa, come la guerra di Cesare e Pompeo, viene in poesia biasmato. In questa questione mossa da persona più vaga di contendere che di componere, prima con gli altri interpreti potiamo facilmente salvar Aristotele, dicendo che nell'essempio non si ricerca l'identità, per dir così, ma la similitudine. Aggiongo io ch'Aristotele in quella particella parla della poesia quanto all'immitazione in universale, non rispetto alle regole; le quali non essendo ancora formate da lui non si potevano aver in considerazione, non essendo ancora nate.</p>
<p>Argomenta dunque ivi del diletto che si piglia dell'immitazione che è genere della poesia, nella quale e nel diletto che da quella proviene convengono e la poesia e la pittura benissimo insieme. Ma alle spezie dell'una e dell'altr'arte e proprietà loro non poteva avere Aristotele alcun risguardo, poiché non erano assegnate ancora. Ma non so come egli diffenderia che il levar la rassomiglianza dal certo e particolare fosse più difficile, poiché più difficile assai è l'immitar l'essatto e perfetto, et il certo è sempre men perfetto. Questo si prova perché la natura per la materia segnata spesse volte esce della sua intenzione, la quale era di formar una figura bella et in somma perfezione. E chi non vede quanto sia difficile il rimediar con l'arte a questa imperfezione? Onde se per l'argomento del Castelvetro il non servar una linea del certo arguisce l'immitator per reo, molto più spesso l'arguiria il non saper racconciar la formata et immitarla come si dovea formare. Onde vediamo che quelli che dal certo e particolar immitano, più facilmente rassomigliano vecchi rugosi o persone con parti sproporzionate che giovani e belli, poiché quella sproporzione aiuta e par ch'unisca l'altre parti quanto alla rassomiglianza. E che lode avria meritato in immitare in una figura sola tante donne quel valente pittore, poich'era più difficile immitarne una sola? Ond'io tengo con Platone che nella pittura come in ogn'altra cosa l'immitare in universale sia e più difficile e più naturale.</p>
<p>Questo provo perché si vien a immitar l'Idea, ch'è più naturale che la particolar materia, e molto più immita la natura chi più all'intenzion di quella s'accosta, ch'altro non è che la perfezione. Ma se l'immitar una sol figura fosse quello che ci recasse diletto nell'immitazione del pittore, forse tutti i pittori cederiano a quel suo quasi vivo ritratto. Ma vediamo che forse questa non è l'intenzion del pittore, ma d'immitare o l'azioni o gli affetti. Onde Enea presso Vergilio non avria preso tanto piacere nella guerra troiana nei retratti; ma sì bene vedutosi rappresentar inanzi le fazioni, la paura dei timidi, il vigore e l'ardor dei valorosi, la desperazion dei vinti, la compassion dei morti, e finalmente l'eccidio, l'incendio, le rapine, le quali non vide tutte Enea né manco il pittor di Cartagine. Ma rappresentate verisimilmente, cioè secondo la natura della cosa (dalla quale chi non sa che gli atti particolari spesso si partono?), così, dico, rappresentate mirabilmente dilettano. Oltra questo, se fosse vera l'opinione del Castelvetro, poco dureria il pregio della pittura, poiché col diletto della riconoscenza di chi vive e vien rassomigliato non passeria ai posteri, e così Parrasio e Scopa a tempo d'Orazio poco dilettando, in poco prezio stati sariano. E pur e doppo tant'anni che furon, cantò:
<quote rend="block" lang="lat"><lg><l>...divite me scilicet artium</l>
<l>Quas aut Parrhasius protulit aut Scopas,</l>
<l>Hic saxo, liquidus ille coloribus</l>
<l>Solers nunc hominem ponere, nunc deum.</l></lg></quote>
Contra lui fa anco l'esperienza, vedendo noi farsi più stima di chi incerta cosa a noi depingendo e che mai non vide, che di chi certa ne rassomiglia. Perché chi non guarda con stupore le tante pitture nella nostra città? Chi non ammira il giudicio di Michel Angelo? Ma lasciamo questo, che chi pose quell'opinione poco si curò di giudicio, intento solo a giudicar altrui.</p>
<p>Immita fra tutte l'arti la musica, e come abbiam detto immita mirabilmente affetti e costumi, perciò che o fatta di voci o di strumenti, o dell'uno e l'altro insieme, sempre immita. Per ciò è naturale, essendo l'immitazion naturale come mostra Aristotele. Tanto naturale la riputò Aristoxeno che pose l'anima armonia e l'uomo formalmente per armonia conoscersi. La quale opinione se alla contemperazione degli affetti dell'animo e degli umori del corpo tiraremo, giudicheremo non esser molto erronea, perché senza questa né l'anima né 'l corpo, né il corpo discordando dalle sue parti, pò longamente durare. Quindi pose Platone l'armonia nei cieli per i contemperati moti loro. E perché l'armonia senza moto far non si pò, et il moto è che principalmente ci rappresenta i costumi (come con l'autorità d'Aristotele nei <title>Problemi</title> abbiamo mostrato), quindi è che la musica et azioni e costumi ci mostra, Onde Aristotele nel 38<hi rend="apice">o</hi> problema della 19 sezione mostra che la dolcezza dell'armonia non d'altronde proviene se non che dei moti naturali naturalmente prendiamo piacere. Et il moto ordinato è alla natura amico, et essendo la consonanzia una mistione di contrari bene tra se stessi e con giusta proporzione ordinati e congionti, non è chi dubitar possi quanto agli inordinati affetti dell'animo nostro giovi. Onde terremo che l'arte della musica non al piacere, come molti si stimano, sia semplicemente ordinata, ma per mezzo del piacere a suscitar in noi quella vera armonia che mal dagl'orrecchi non ben disposti si pò capire, come quella dei cieli di Platone non per diffetto suo ma per la sproporzione dell'oggetto al senso.</p>
<p>Onde della vera armonia nel <title>Lachete</title> parlando Platone, dice che è una contemperazione di vita et una concordia di parole e d'opere, dandoci ad intendere che a questo fine s'indrizza. Et ancor che Platone perciò in detto loco loda solamente l'armonia dorica, terremo però noi che e la lidia e la frigia a questo stesso fine aspirino, e che con tutto che turbino, alla quiete s'indrizzino. Né perché quella miglior fosse diremo che l'altre bone non siano. Né perché Platone nel <title>Convivio</title> nell'orazion d'Erisimaco dalla melodia d'Urania, ch'è celeste, a quella di Polimnia faccia gran differenza, diremo che questa e profittevole e necessaria non sia; poiché l'una e l'altra all'amore e concordia ci incitano. Perché sì come il ritmo et armonia di contrari si constituiscono, né perciò inquanto contrari ma come fatti concordi e vero numero et armonia partoriscono, così per la loro contraria disposizione le nostre contrarie passioni si suscitano che poi con la vera misura dei moti e concorde consenso delle voci a pace si riducono. Perché la vera armonia, secondo i migliori Platonici, è la temperanza dell'animo; il che et in molti lochi e nel Timeo ci mostra chiaramente lo stesso autore, dicendo che la musica ci è data non per il piacere ma per comporre il dissonante circuito che fa l'anima e ridurla a un conveniente concento.</p>
<p>Diremo dunque che nonostante che Platone non approvi le lamentevoli armonie o le molli e lascive in alcun loco, non perciò sono da riprovare. Bene affermiamo che data la sua republica con quella perfetta educazione, non v'avrebbon di bisogno; ma data l'inequalità degli animi nostri, platonicamente e peripateticamente sosterremo che siano necessarie e le lidie miste e le acute, che erano lugubri, e le remisse, che a lascivia incendevano. E questo con Platone stesso si pò diffendere, che diversamente avria nel Senato di Roma parlato da quello che nella sua republica parlò, che forse per non parlar altrimenti non si volle intramettere nei consegli ateniesi. Ma se parlato vi avesse, di Catone non men che Cicerone si saria burlato. Tutte le melodie, ancor che lascive, utili sono, come dei versi dicemo nella nostra terza lezione, bene hanno di bisogno d'essere a loco e tempo usate; ma se nella republica di Platone non bisognavano, non per ciò si tole l'uso d'esse; che pur fu necessario a Clinia pitagorico, che si mitigava (com´egli affermava) con la lira, essendo travagliato dall'ira come afferma Ateneo. Nota lo stesso autore, e molto dottamente, che la varietà dei costumi varia l'armonie. Onde l'asprezza dei lochi, sì come per il freddo austerità nei costumi ci apporta, così ricerca melodie più varie e più piacevoli per addolcir quegli affetti. Onde noi vediamo i settentrionali dati alla musica et a musica più varia e più piacevole et allegra, il che agli inventori della disciplina loro si deve attribuire; conciò sia che quelli animi rozzi avean di bisogno d'essere ammoliti, e forse il vino et il far brindisi, se ben mal usato da loro, fu però trovato per medicina.</p>
<p>Quindi forse le nostre feste si veggono institute nel rigor del verno, e col moto dei piedi e con l'armonia d'instrumenti e voci congiunta l'immitazion delle mascare. Delle parti della musica vere e non vere diremo al suo loco. Che l'arte del salto sia immitatrice ce lo mostra Aristotele nella <title>Poetica</title> alla quinta particella, ove insomma dice che col ritmo disgionto dall'armonia immitano alcuni di coloro che nell'arte del saltare instrutti sono, immitando i costumi, gli affetti, e l'azioni degli uomini. Ove il Piccolomini scioglie la dubitazione mossa dal Vittorio, perché Aristotele dica «<quote>alcuni dei saltatori</quote>» e non tutti. Ivi valendosi egli della soluzione di Pier Vittorio ch'alcuni saltatori non immitano, tiene che la più parte dei saltatori non immitino. Ma s'è lecito a partirsi dall'opinione d'un tant'uomo, il quale io ho sempre e per la somma erudizione e per la facondia ammirato, direi ch'ogni saltatore, in quanto saltator è, cioè usa dell'arte tale, immitasse o affetti o costumi o azioni. Il fondamento mio, oltr'all'istesso testo ch´ é chiaro, è il problema d'Aristotele allegato per rispetto del moto e delle proporzioni dei tempi. Oltre che tutti quelli che di questa arte favellano come d'immitatrice ne parlano. Onde Luciano dice che 'l saltare non aborrisce la retorica, anzi ne partecipa in quanto mostra e costumi et affetti; e di più lo stesso, il saltare è immitazione e con i gesti e con i moti fa professione d'esprimere ciò che si canta. Però ha di bisogno di perspicacia, talché si ponga inanzi agli occhi per opera sua ciò che si vole, talmente che non abbi bisogno di parlare. Et in altri lochi mostra l'istesso autore che altro non sia il saltare che immitare e rappresentare.</p>
<p>Rappresentavano gli antichi talmente che tutte le tragedie saltavano, cioè col saltare immitavano ciò che gl'istrioni con la voce avrian potuto rappresentare. All'autorità d'Aristotele diciamo che quella particella vien dall'antecedenti decchiarata. Nell'altre avea detto, chi immitava con l'armonia, chi con le parole; in quella dice, alcuni immitano col ritmo solo, che sono i saltatori. Onde quello «alcuni» agli immitatori, non a' saltatori si conviene, come il testo stesso chiaramente mostra dicendo: «<quote>col ritmo disgionto dall'armonia immitano alcuni</quote>». E perché disse «alcuni»? Perché son più rari, perché son più vili. Benché Luciano voglia che questa arte nascesse con la generazion del mondo, con l'Amor, dio ricchissimo, e si scorgesse con i balli delle stelle, e nel congiongimento degli erranti con gli non erranti lumi.</p>
<p>Di questa arte, in quanto le sue parti servono alle parti della poesia e principalmente lirica, diremo ove trattaremo del ritmo, particella della nostra diffinizione. Resteria che, parlato che abbiamo dell'immitazione, delle parti d'essa, e delle principali arti immitatrici in commune, parlassimo del fine d'essa. Ma per non abusar della somma cortesia vostra, lo differiremo a giovedì prossimo.</p></div1>
<div1 type="parte"><head>Lezion Sesta</head>
<p>Il fine dell'immitazione in universale, secondo la mente d'Aristotele, non è altro, studiosi Academici, che l'imparare. Questo ci mostra il filosofo alla trentesima parte dei <title>Problemi</title>, al problema quinto, ove ricercando perché fra tutti gli animali s'abbi da credere all'uomo, o perché sappi numerare, o perché fra tutti gli altri abbi il culto di Dio, par che finalmente si risolva che la causa sia perché egli fra tutti gli altri ha grandissima forza d'immitare; perciò che quindi pò imparar molte e varie cose. Questo stesso conferma Aristotele nella particella 18<hi rend="apice">a</hi> della <title>Poetica</title>, dove mostra che la poesia ha avuto origine da due cause naturali, l'una delle quali è che gli uomini hanno questo di proprio d'immitare, e sono differenti dagli altri animali sì per essere attissimi all'immitazione, sì perché acquistano immitando le prime discipline, e tutti egualmente si rallegrano dell'immitazione. Ove gli spositori si concordano che noi da fanciulli immitando appariamo ogni principio, donde tutte le dottrine derivano; il che nel leggere, nello scrivere, nell'andare, nel parlar istesso si vede, poich'i figliuoli e con cenni immitando e con parlar ballo fingendo, all'espressione de' suoi concetti arrivano. Ma non si vede ancora, come nell'altre lezioni nostre dicemmo, che l'immitazione imprime nei sensi con maggior forza? E questi che altro sono che guida all'intelletto di sapere? Oltreché, l'immitare presuppone il sapere, come di mente di Platone abbiamo esposto.</p>
<p>Ma qui mi si potria opporre: com'è il saper fine dell'immitazione se l'immitazion il saper presuppone? Potiamo con Aristotele rispondere ch'ogni nostro atto d'intendere presuppone necessariamente qualche notizia. Ma per l'immitazione più chiaramente impariamo, e per essa si destiamo, con l'insita natura e forza che abbiamo d'immitare, più efficacemente a sapere. Ma perché qualche moderno non solo confessa questa verità, ma mosso dalle sopra allegate autorità d'Aristotele, s'è persuaso che altro non sia lo intendere che l'immitare, non ci sarà grave di dir qualche cosa sopra ciò. Tiene questo buon filosofo che la mente quasi occhio dell'animo, col quale siamo atti a vedere tutte le nature delle cose e gli affetti e proprietà loro, con questa abilità tosto che se l'appresenti l'obietto, senz'esser mossa da alcuna spezie, con la presenza sola, purché abbi proporzion con la cosa, sia eccitata a intenderla. Eccitata ch'è, vole ch'immiti la cosa, e così intenda. Vole adunque che essendo la mente atta a conoscere ogni cosa, finga se stessa simile a quella; e questo sia la passion dell'anima, per la quale la paragona a un istrione, e con l'agitazione e discussione or dividendo, or componendo, si faccia il giudicio con la perfetta intelligenza. Cessato che da questa operazione abbi la mente, vole che nell'intelletto resti un'affezione et un'abilità a immitar di novo, che confirmata con la consuetudine et essercitazion d'intendere, rieschi in abito.</p>
<p>Ma questa opinione, posta per escludere le spezie intelligibili e la difficoltà dell'intelletto agente, par che patisca di grande eccezione, e se ben si fonda sopra la particella della <title>Poetica</title> e <title>Problema</title> allegato da noi d'Aristotele, è però e da Aristotele e da Platone lontana. Perché e le forme insite secondo Platone nell'intelletto leva, e quelle che secondo Aristotele dai fantasmi dependono, oltre che quella sua proporzione che ha la mente con l'oggetto che se l'appresenta, necessariamente doveva esser decchiarata da lui, se altri aveva a conoscere come s'aveva a far quest'atto d'intendere. Pare anco a me che le spezie, ch'egli si forza di rimovere, necessariamente s'includino anco nell'opinion sua propria. Perciò che se la mente ha da immitar questo suo obietto, bisogna che lo conoschi, non si potendo immitar cosa che prima non si conoschi. Per altro, non lo pò conoscere che per i sensi. Onde non si depurando dalle qualità sensibili, mal lo potria conoscere, non che immitare, se senza spezie pura si le pò rappresentare. Onde noi altro che cose sensibili non intenderessimo. Di più, come le intelligenze intenderà l'intelletto? Come le forme matematiche e i numeri? Oltra di ciò, senza spezie lontana dall'oggetto, chi la desterà a conoscere? E come immitarà senza oggetto e senza idea?</p>
<p>Noi vediamo gli artefici o dalla cosa naturale o dall'idea riservata nella mente, ch'altro che spezie non è, pigliar la similitudine. Seguiria anco che l'intelletto non s'unisce con la cosa intesa, e d'essa non si facesse non solamente più la cosa una che della materia e della forma, ma che unità alcuna non ne risultasse, anzi che manco la verità stessa, poiché l'immitatore è il terzo dalla verità et è fattore non di cose ma di similitudini, come nelle precedenti lezioni di mente di Platone provassimo e noi vediamo dal nostro intendere risultar l'immitazione non solo, ma le forme vere di tutte l'arti. Di più, vole che l'oggetto si scorga dall'intelletto con un certo moto, ma non dice che moto si sia. Dalla cosa reale non pò essere, poiché non pò mover cosa materiale l'intelletto. Bisogna dunque che sia la spezie della cosa. E pur non vole egli che sia ricevuta che non saria immitazione, ma una immitazion ricevuta dentro secondo lui. Onde o i simulacri si riceveranno, ch'è absurdo a lui, o l'oggetto composto di materia e forma farà forza all'intelletto per eccitarlo a intendere, che sarà absurdo a tutti. Lascio l'inconveniente dell'universale, e come intendendo il singolare, seguiria che l'intelletto fosse corporeo o eguale ai sensi; basta che l'immitare non sia lo stesso atto d'intendere.</p>
<p>Diciamo dunque che l'intendere non si fa senza immitazione, non che l'intendere sia immitazione. Perciò che o che le forme delle cose siano innate nell'anima secondo i Platonici, bisogna che dai fantasmi sia eccitato l'intelletto a rivolgersi a quei tesori che egli non sapendo teneva in se stesso rinchiusi. E questo si fa per via d'immitazione, poiché l'oggetto, ch'è nella materia segnata fattura divina a similitudine dell'idea, produce l'imagine di se stessa nel senso, ch'è il terzo della verità, dalla quale s'eccita l'anima a contemplare l'idea che in se stessa contiene. O se diremo coi Peripatetici che le spezie siano adventizie e tolte a un certo modo in prestito per beneficio dell'intelletto agente dai simulacri, altro non sono però queste spezie che immitazioni, poiché il fantasma onde nascono è mera immitazione, dalla quale immitazione nasce lo intendere col versar sottosopra che fa l'intelletto. Queste spezie illuminate dall'intelletto agente, quindi è che l'intender nostro non arriva alla spezie propria et alle vere differenze delle cose, poiché dall'immitazione che dalla verità, si scosta nasce. Né però concederemo che non sia verità, ma diremo che non verità pura rispetto alle forme dalle quali son levati i simulacri, o a quelle idee dalle quali le forme materiali derivano.</p>
<p>Che immitando si possi imparare non arguisce che l'immitar sia lo intendere; ma che questa sia la via e giovi a intendere et imparar, sì. E non perché le prime discipline immitando s'acquistino è lo intendere un'immitazione, perché a questo modo non le prime ma tutte s'acquistariano. Ben s'impara più tosto con questo mezzo, come dice Aristotele nel terzo problema della 18<hi rend="apice">a</hi> sezione, ove mostra che le favole per la particularità e per averne noi qualche cognizione, ci imparano e più facilmente s'imprimono. Mostra lo stesso nel sesto dell'<title>Etica</title> al primo capo che il sapere si faccia per similitudine e parentella. E nella <title>Poetica</title> afferma che dall'imagini non solo impariamo ma rettamente si conclude che questo sia quello. Onde nella sezione quattordici al quinto problema conclude che dalle canzoni note a noi maggior diletto prendiamo, perché maggiormente impariamo. E che altro impariamo se non che è quell'istessa che noi conosciamo? Né ci movi perché il Castelvetro tassi Aristotele dicendo che questa similitudine o immitazion naturale, per la quale i fanciulli operano, è differente da quella per la quale operano i poeti e per conseguenza gli altri immitatori, conciò sia che questa presuppone la cognizione e quella fa perché vede fare. Ché anco quella dei fanciulli, come dicemo nell'altra nostra lezione, presuppone cognizione, che se bene è imperfetta, opera anco et immita imperfettamente. Questo mostra Aristotele nel problema 27 dell'undecima sezione, ove mostra che ordinariamente il parlare presuppone tempo nel figliuolo e sempre vi precede l'udito. Né vale che il figliuolo non sappi ciò che si faccia e che immiti solo perché vede così fare, che pur in qualche parte conosce quegli accidenti ch'egli immita. L'immitazion dunque e cognizion presuppone et alla cognizione è ordinata, perché immitando ogni proprietà accidentale impariamo, e quindi potiamo più agevolmente immitare.</p>
<p>Anzi, nell'immitazioni che ad altri veggiam fare riconosciamo la cosa immitata molto meglio che prima, attendendo ad ogni particolar minuzia dello essemplare. Che l'immitazione si conoschi per precedente cognizione e per sillogismo, dubbio alcuno non è. Ma perché il Castelvetro argomenta che l´immitazion poetica non è propriamente rassomiglianza, ma un garreggiamento del poeta e della disposizione del corso delle mondane cose e dell'evento della fortuna in trovar un accidente d'azione umana più dilettevole da ascoltare e più meravigliosa, par che contrasti con se stesso prima. Ché nel principio del suo comento volle che la poesia fosse immitazion d'istoria, poi non leva che questa stessa immitazione fatta perfetta et affinata dall'arte del poeta non abbi il principio naturale ch'è l'immitazione dei fanciulli, come dicemo, e l'immitazione prodotta dall'oggetto verso il senso e dal senso verso lo intelletto, che da quella immitazion nasce per la quale il mondo sensibile all'intellettuale si rassomiglia. Onde ogni immitazione non solo ci chiarisce della cosa immitata ma ci riduce a quella prima causa, per immitazion della quale chi opera pò solamente operar bene. Quindi Plotino riduce l'immitazion della bellezza nell'amore, e per la bellezza, ch'altro non è che imagine, più in su ci fa rapire.</p>
<p>Ora essendo il saper tanto dilettevole quanto Aristotele con una universalissima proposizion ci dimostra nella <title>Metafisica</title>, e con l'essempio degli occhi che sopra tutti gli altri sensi amiamo, chi pò negare che dilettevolissima non sia l'immitazione col mezzo della quale s'estingue questo nostro tanto ardente desiderio di sapere? E che l'immitazione all'imparar varie cose ci serva, i sensi stessi ce lo dimostrano, poiché tra tutti gli altri l'udire e 'l vedere, questo per l'invenzione di molte cose e quello per la dottrina che dai maestri apprendiamo, ci fanno sapere. Né l'immitazione per altri sensi che per questi doi stessi si scorge, conciò sia che la poetica e la musica all'udito ci serva, la pittura, la scoltura e tant'altre arti di fingere con teatrali apparati, con donneschi trappunti che o alla prospettiva o all'arte dei dissegni si riducono, all'occhio mirabili diletti porgendo, tutte maggiormente al saper ci dispongono. Perciò che per questo senso con questi mezzi diverse proprietà di cose, tanto naturali quanto artificiali, nell'animo ci s'imprimono tutte piacevoli, tutte degne di sapere. Ma che l'immitazion sia delettevole ci mostra Aristotele nella 19<hi rend="apice">a</hi> particella della <title>Poetica</title>, dove mostra che molte cose immitate ci dilettano che vive e vere s'aborriscono.</p>
<p>Ma quivi il Castelvetro pur vol far del censore, dicendo che la proposizion d'Aristotele, intesa per il tutto è falsa, intesa per la parte non conclude. Conciò sia che se la pittura immitasse il puzzo o 'l tosco dei serpenti, saria non meno aborrita da noi che 'l serpe stesso; ma perché non immita che i colori, la grandezza e sembianza, perciò non l'aborriamo; non per l'immitazione ma perché s'immita quel solo che ci piace, lasciandosi ciò ch'è aborrito da noi. Ma con sua pace, come si può in pittura rassomigliare il puzzo del serpe? E quanti serpi sono e senza puzzo e senza veleno? E pur da chi vivi gli aborrisce, sono con diletto guardati ottimamente in pittura rassomigliati. E chi ha paura del veleno d'un serpe morto? O chi sente il puzzo se da lontano lo guarda? E chi non l'aborrisce? Et in pittura bene immitati, chi non gli contempla? Chi con diletto non gli ammira? Di più il morso, il veleno, ch'è quella parte che secondo lui è aborrita da noi, non diletta immitata o da scoltori o da pittori? Questo nel Laocoonte di Roma, statova bellissima, e nel Laocoonte di Vergilio apertamente si conosce. Ch'è più aborrito da noi che l'affetto d'un che more nel dolore, e la vista d'un morto? E pur chi non ammira con estremo piacere la tavola del Correggio in San Giovanni, dove che affetti di passione e di morte non si vede? Ma che molte statove de nemici posti in felicità, o imagini d'amici morti, ancora che ben rassomigliate ci attristino, secondo ch'egli oppone al filosofo, questo è per accidente all'immitazione. Né vale perciò l'argomento suo contr'Aristotele, perciò che ancor che per altro ci attristino, ben rassomigliate però, in quanto rassomigliate dilettano.</p>
<p>Questo conferma Plutarco nell'operetta <title>Dell'udir i poeti</title>, dicendo che il diletto non proviene dalla cosa immitata ma dall'esser bene immitata, e dà molti essempi che con Aristotele si convengono. Né vaglion più le cause ch'esso s'ha imaginato per provar la proposizione istessa, di quello che si vagliano gli argomenti suoi contr'Aristotele. Dice prima che l'uomo si rallegra dell'immitazione per conoscersi in ciò di non essere da meno degli altri animali. La seconda causa è che l'uomo con questo mezzo dell'immitazione impara molte cose che non sapeva, come s'io non sapessi ciò che sia rinoceronte, veduto questo animale in pittura o s'una tapezzaria di Fiandra, lo conosco. Alla prima diremo che l'uomo solo immita poiché l'uomo solo conosce e prende dell'immitazion diletto, non sapendo gli altri animali ciò che si faccino. Onde come abbiamo detto, l'immitazion de' fanciulli è un principio e seme dell'immitazion vera, che appare come cosa naturale e piglia con l'intelletto e potenze umane il vero augumento. Alla seconda causa rispondiamo che non piglia l'uomo diletto d'un animale non più veduto quanto all'immitazione, non sapendo s'è bene immitato o no, ma sì bene d'intendere che sia quell'animale. Ha dunque piacere di conoscerlo, non di riconoscerlo.</p>
<p>Ma poiché dell'immitazione, ciò che si sia, delle parti, delle spezie, dell'arti immitatrici, del fine di tutte, in universale abbiamo assai digredendo parlato, e stabilito ciò che sia questo genere della nostra diffinizione che alla poesia lirica assegnamo, ch'è immitazione, per il quale la lirica con l'altre parti conviene, bene sarà che trattiamo di quelle parti che dividendola dall'altre spezie di poesia quella sola constituiscono, che sono le differenze sue proprie. Dicemo dunque la prima differenza essere affetti e costumi, essendo la lirica immitazione non d'azione, come la comica, la tragica, l'epica, ma d'affetti e di costumi. Questa sarà dunque la prima differenza per la quale la poesia lirica è differente dall'altre poesie; et è differenza tolta dal subietto o vero materia, ch'è la prima delle tre che nell'ultima lezion nostra ponemo di mente d'Aristotele, per la quale l'immitazioni si distinguono. Ma perché abbiamo nell´istessa lezion tocco l'opinion del Castelvetro che la poesia sia immitazion d'istoria, seguiria che anco la lirica istorica immitazion fosse. Onde sarà bene discorrere un poco sopra ciò.</p>
<p>Dubbio alcuno non è che l'istoria o universale o particolare è, non perché sempre particolari fatti non conti, ma perché pò et un particolar fatto in modo narrare che solo di quello parli (come Salustio la coniurazione di Catilina, altri la guerra di Cesare e Pompeo), o vero pò pigliar un tempo e contar tutti i fatti successi in quel tempo (come Livio dall'edificazion di Roma sino al suo tempo narra cose successe in diversissimi tempi, il Giovio tutte quelle che, vivendo egli, in diversi tempi accascarono, benché a diversi fini per diversi mezzi fossero indrizzate). L'una e l'altra di queste è non solo dalla verità e dalla ragione ma dal Castelvetro stesso esclusa dalla poesia, perché nella prima sua parte della seconda parte principale sopra la <title>Poetica</title>, danna Lucano, Silio Italico, perché rassomigliassero cosa certa e conosciuta. E pur e l'istoria universale e la particolare, essendo istorie, bisogna che certe e conosciute siano. Onde vengono tutte due per l'autorità dello stesso riprobate, che vole che si piglino cose incerte e sconosciute a rassomigliare, che è quella immitazione in universale che nell'altre lezioni abbiamo decchiarate. Pure nella particella sesta della prima parte divide l'istoria in istoria di cose perpetue, che stanno sempre a un modo, et in istoria di cose che occorron di rado e miracolose, et in istoria di cose umane o divine come umane trattate. La prima e la seconda non volle che siano soggetto atto alla poesia, onde riprova Ovidio et Oppiano <title lang="lat">De Piscibus</title>. La terza vole che sia soggetto di poesia.</p>
<p>Questa opinione fondò egli sul detto d'Aristotele che chi immita immita persona che qualche cosa faccia, onde o di peggiori o di megliori o di simili sarà l'immitazione; e così l'immitazion saria sempre d'azioni. Ma perché e gli affetti e i costumi si ponno anco immitare, interpretaremo noi quel fare universalissimamente, in quanto lo starsi, l'arrossirsi, il tacersi include. E questo con l'autorità del Piccolomini, come mi ricordo d'avervi altre volte interpretato, perché dall'illazione si mostra la mente d'Aristotele ch'era da quell'azione cavar la differenza del soggetto, ch'era dei megliori, dei peggiori, dei simili. Questo, perché dal verbo fare inquanto e costumi et affetti et azioni abbraccia si pò dedure, bisogna anco in questa universal significazion intenderlo. Ma perché il Castelvetro pure nel principio della sua <title>Poetica</title> vole che l'istoria fosse prima della poesia, e perciò che le regole di questa dalle regole dell'istoria forma pigliassero, con tutto che in questa opinione poco persista, anzi con l'essempio di Luciano, Ridolfo Agricola, e Georgio da Trebisonda se ne distollesse, pure ardirò di dire che non tengo per molto certo quello ch'egli dice, che l'istoria precedesse la poesia. Poiché il convenevole è sempre di natura prima di quello che travia; e 'l verisimile, che alla poesia serve, molto più che quello che è il vero par convenevole. Poiché nell'azioni umane per imbecillità del conseglio molte cose nel vero occorrono che non sono intese dalla natura, dove col verisimile rappresentandole in universale, tanto si accosta all'intenzione della natura con l'invenzion poetica quanto dall'istoria si scosta.</p>
<p>Rappresenta l'istoria in particolare, rappresenta la poesia in universale; quella come occorse, questa come poté e più verisimilmente e meglio occorrere. Non tratta dunque lo stesso lo, istorico che 'l poeta, e perciò differenti saranno le materie loro. Non che l'una immiti l'altra, e se pur occorresse che le materie talmente s'abbatino che quello che si doveva a punto fare si facesse. Questo è accidentale, non avendo in alcuna considerazione l'istorico se si dovesse fare o no. Ma il scopo suo è di raccontar fedelmente come sia successo il fatto. Oltre che nel particolar nostro molto ci trovamo da lui differenti, che presuppone che essendo la poesia narrazione e narrazion d'azioni, et essendo, l'azioni soggette all'istoria come narrate, da questa abbino a derivar le regole le quali nel narrar abbi da osservar il poeta. Questo argomento forse stringeria in qualche parte l'epico, e noi forse, se parlaremo mai di quella poesia e delle spezie che da lei traviano, le potressimo rispondere. Per ora ci basti che sì come la constituzione delle drammatiche, per chiamarle così, per esser fuori del modo narrativo viene esclusa da questa regola, così il lirico nostro per non aver azioni sottoposte per materia, che al modo narrativo istorico come al fondamento si riduchino, ma immitando affetti e costumi che dall'istorico non sono avuti in considerazione se non per accidente e come accessorie, in quanto servono all'azioni o l'azioni sono da essi alterate, usciranno di questo obligo.</p>
<p>Ma s'altri mi dicesse che le vite particolari le azioni non solo ma i costumi esprimano, dico che questo è per narrarli solamente, dove che alla lode et alla vituperazione non aspirano, che più per parziali che per istorici secondo il Castelvetro istesso si scopririano; benché del fine della lirica parlaremo al suo tempo. Solamente ora concluderemo con Cicerone che queste istorie particolari servono alla prudenza et alla facoltà civile, somministrandoci molti particolari per cavarne con discorsi regole universali et essempi per noi e per cittadini da poter bene e rettamente vivere.</p>
<p>Ma perché il Robortello mio maestro, persona dottissima, ha tenuto che 'l falso sia materia della poesia, forse fondatosi su l'autorità di Platone nel Fedone ove Socrate per espiazion del sogno dice che si mise a far poesie, e che prima cantò le lodi del dio di cui si celebrava la festa, e poi, perché sapea che i poeti erano compositori di favole, non essendo egli atto a comporne, tolse a far versi sopra quelle d'Esopo, onde essendo il proprio del poeta la favola, et avendo annesso seco necessariamente la falsità, par che si corrobori la posizione del Robortello. Ma se questa opinione s'intende simplicemente, par a me che saria molto sospetta, perciò che così ogni falsità saria soggetto della poesia e per conseguenza ogni favola ancor che dal vero lontanissima. Ma a questo repugna la particella 134 della <title>Poetica</title>, dove Aristotele commanda che più tosto s'ellega le cose impossibili e nondimeno credibili, che le possibili et incredibili, e di più che non si ponghi parte alcuna che non abbi del ragionevole. Onde se ben l'uomo nell'operazion sue, sì come e la natura e l'arte, rade volte gionge a quel conveniente decoro che si propone il poeta, che sempre al sommo col verisimile aspira, e che perciò per il più o in bene o in male si trovi il poeta scostarsi dalla verità, e che stando egli nel sommo et in quel che conviene alle persone, alle passioni, ai gradi, più spesso immitando il falso che il vero tocca, pò però occorrere che il vero col verisimile e col credibile si congionga. Questo apertamente mostra il filosofo alla particella 55, dove dice che 'l poeta non è men poeta per pigliar cose veramente avenute, pur che abbi l'occhio al verisimile. Onde diremo che 'l vero e 'l falso siano per accidente e che il conveniente e verisimile al poeta propriamente apartenghino. Bene è vero che più tosto e più spesso occorrerà al poeta il falso che 'l vero, et in questo salvaremo con la verità il nostro maestro.</p>
<p>Il Maggio, valente filosofo, vole che gli animi di chi legge et ode siano la materia della poesia, essendo officio del poeta di render colti, adorni e ben composti gli animi degli ascoltanti per poter così meglio giovar alla vita. Il che se ben è vero, pare però strano al Piccolomini che gli animi siano la materia, apartenendo questa coltivazione e questo adornamento al fine e non al soggetto della poesia. Ma forsi questa opposizione si pò ributare, perciò che ancor che il persuadere sia il fine dell'oratore, non è però che 'l persuasibile non sia sua materia. E se 'l coltivar i campi è il fine dell'agricoltore, non è però che la terra non sia suo soggetto. Onde per quello che tocca a noi, se pigliaremo gli animi in quanto sono sottoposti a passioni et agitati da diversi affetti, forse accorderemo queste due opinioni circa il soggetto lirico. Ma perché il Castelvetro vole che 'l poeta si faccia la materia, e secondo lui la lode che si dà al poeta che per ciò vien riputato divino è saper trovar istoria non più stata ma da lui imaginata, ma non men dilettevole né men verisimile di quello che si faccia il corso delle cose mondane, e perciò non la trovando o è stimato ignorante o inganna i lettori, poiché sotto la scorza del verso mostra che si contenghi materia poetica che non vi si contiene, però biasma Lucano che tratti cosa avenuta, se ben non fosse istoria. Questa opinione è fondata, come di sopra dicemo, che 'l poeta altro che azioni non tratti, e perciò presuppone il falso. Però non facendo ora a proposito nostro la differiremo dove dell'epico, e spezie che con lui hanno proporzione, in un proprio trattato speriamo discorrervi.</p>
<p>Una difficoltà sopra il soggetto non si pò lasciare, che essendo gli affetti propri del lirico e componendo allora bene un poeta lirico quando dall'affetto proprio è spinto a poetare (come Dante eccellentissimo poeta diede per regola), seguirà che la poesia lirica sarà più tosto istoria che poesia, perciò che così sarà un'istoria degli affetti propri, i quali narrando non immiterà gli altrui. Onde non essendo immitatore, manco sarà poeta. Quindi vediamo nel Petrarca: «<quote>La longa istoria delle pene mie</quote>», «<quote>E se qui la memoria non m'aita</quote>», «<quote>E parlo cose manifeste e conte</quote>»; onde invita nel principio:
<quote rend="block"><lg><l>Voi che ascoltate in rime sparso il suono</l>
<l>Di quei sospiri ond'io nudriva il core,</l></lg></quote>
e nella canzone «<title>Nel dolce tempo della prima etade</title>», e quell'altro che cantava le sue stesse guerre e i fatti di casa. Lascio Orazio nell'<title>Ode</title>:
<quote rend="block" lang="lat"><lg><l>Pecti nihil me sicut antea iuvat</l>
<l>Scribere versiculos amore percalsum gravi.</l></lg></quote>
Lascio Tibullo e Properzio. Chi vide mai più gentilmente esprimer le sue pene di Safo giovane donna nell'ode tradotta da Catullo, «<title lang="lat">Ille mi par esse deo videtur</title>».Insomma i lirici, trattando i fatti suoi propri, più tosto narratori che immitatori appaiono.</p>
<p>A questa opposizione si risponde che il lirico, essendo poeta, necessariamente immitarà sempre; e se conterà i suoi amori, le lodi della donna sua, serverà il precetto di Aristotele nella particella 52 della <title>Poetica</title>, ch'è di dir le cose non secondo che sono veramente accadute, ma secondo che accascar dovrebbono, e dir insomma quello che è in sé possibile secondo il verisimile o necessario. E perciò distingue ivi il filosofo tra il poeta e l'istorico, che l'uno dice le cose secondo che avenute sono, e l'altro secondo che dovrebbono avenire. Perciò la poesia più di filosofo è degna e maggior studio e considerazion ricerca, conciò sia che dica le cose più nel loro universale. Et il dir in universale è il dir le cose tali quali alle tali e tali persone devono accascare di dirsi o farsi, secondo il necessario o verisimile. Così dunque tratterà il lirico gli affetti suoi et i costumi altrui. E se averrà che occorra per ventura che 'l soggetto sia tale quale esser dovria, cioè in sommo grado di perfezione, quale di Laura e l'amor del Petrarca stimar si deve (ancor che chi non lo stimasse non saria articolo di fede), questo è accidente alla poesia, che non a quel che aviene ha l'occhio ma a quel che doveva avenire, il che con gli essempi particolari distintamente mostraremo al suo loco.</p>
<p>Ma poiché della materia abbiamo parlato assai, che sono affetti e costumi, riserbandoci a decchiarar ciò che siano dove trattaremo delle parti di qualità, sarà il bene a passare all'altre particelle della diffinizione posta, il che col favor vostro speriamo di fare nella seguente lezione.</p></div1>
<div1 type="parte"><head>Lezion Settima</head>
<p>Visto ciò che sia immitazione, ch'era il genere della poesia lirica, e mostrato che questa stessa è immitazion d'affetti e costumi, restaci, virtuosi Academici, a vedere con che stromenti, in qual modo, et a che fine questa immitazion si faccia; che sarà il termino e la perfezione della diffinizione da me propostavi della lirica poesia. Dissi ch'era immitazione d'affetti e costumi, fatta con diversa sorte di versi, congionti nello stesso tempo con ritmo et armonia, per purgar l'animo da quegli affetti ch'ella proposti s'avea d'immitare. L'istrumento dunque dell'immitazion lirica saranno la diversità dei versi, il ritmo, e l'armonia, e questa differenza si ridurà alla seconda differenza che nella lezion nostra quinta sopra questo trattato assegnamo di mente d'Aristotele: cioè, quando con diversi mezzi si facea l'immitazione. In questo sarà il lirico differente dall'epico, che non usa che una sorte di versi, non usa numero o ritmo, né armonia. Sarà anco differente dal comico e tragico, che del iambo solo si contentano; e se pur talor lo volessero variare, di poco se ne partono, e diversità ordinaria di versi la sua non si pò dire.</p>
<p>Del modo s'intende quella particella «nello stesso tempo», perciò che dato che talora, come pò facilmente occorrere, il lirico usi il iambo, non per ciò conviene col comico o col tragico, se bene essi e del iambo e dell'armonia e del ritmo si servono. Perciò che essi lo fanno in vari tempi, non usando nell'azione il ritmo o 'l canto ma nei cori, parte diversa; dove che il lirico e del iambo e d'altra sorte di versi a questo corrispondente servendosi, la congionge sempre col canto e col ballo. Questo alla terza differenza d'Aristotele si riduce, quando diversamente si farà l'immitazione. Lo stromento dunque del lirico sarà la diversità dei versi, il ballo, e 'l canto. E se alcuno mi ricercasse perché tra tutti gli altri poeti il lirico usasse questa diversità di versi, io risponderei che ciò procede dalla diversità degli affetti. Perciò che l'epico per la stabilità e magnificenza si tolse l'essametro, il quale, se occorrerà materia che negli affetti abbi dell'eroico, potrà similmente, per esser fermo et alto, servire al lirico. Ma perché poca stabilità tengono gli affetti nostri, e questo perché la propria natura et essenzia loro consiste in mutazione, quindi è che poco il lirico si serve di questo verso solo; ma l'accoppia con molt'altri, spesso nei suoi numeri propri lo snerva, ma per lo più con più bassi lo congiunge. Il comico e tragico si presero il giambo per essere appropriato a somigliare il parlare ordinario, come dice Aristotele alla particella <add resp="ed">28</add> nella <title>Poetica</title>; il che prese Orazio:
<quote rend="block" lang="lat"><lg><l>Alternis aptum sermonibus et populares</l>
<l>Vincentem strepitus, et natum rebus agendis.</l></lg></quote></p>
<p>Il lirico non per questo l'usa, come dicemo, ma l'usa per la celerità. Perché per questa, come v'ho più volte accennato, è questo verso attissimo a esprimere gli affetti dell'ira. Però l'usa schietto, sincero, di tutte le prime brevi, come orazio:
<quote rend="block" lang="lat"><lg><l>Mala soluta navis exit alite,</l></lg></quote>
Catullo:
<quote rend="block" lang="lat"><lg><l>Miser Catulle quid moraris emori....</l>
<l>Cinede Romule hac videbis et feres?</l></lg></quote>
Non le dà dunque spondeo nella sesta, come fa spesso il tragico, ma l'accompagna spesso l'un de sei con un di quatro, come in Orazio vedemo, per aggionger sproni al cavallo che furibondo ci trasporta senza freno, a sfogar o lo sdegno o l'indignazion nostra. Di tant'e tant'altri versi si serve il lirico per ministri di tanti e tanti affetti, quali ad ogni momento vediamo nascer in noi. Perciò che, come dicemo, questa poesia è composta di diversissime sorti d'immitazioni, anzi tutte le sorti in essa più chiaramente e più facilmente si scorgono.</p>
<p>Dice Aristotele che le materie e soggetti dell'immitazione si variano per tre sorti di persone, per i megliori, per i peggiori, per i simili. Dove si scorgono meglio i megliori che nella lirica, dove si celebrano le lodi dei dèi, si cantano i pregi degli eroi? Quindi gli essametri or semplici or composti, i safici, i coriambici, e tante varie sorti de versi. Dove si detesta più i peggiori che in questa? Dove tante satire, dove i suoi figliuoli iambi quasi nel proprio campo combattono? Nei simili vediamo per gli affetti umani di amore gli elegi, di dolore or gli istessi, or i giambi composti. Si che per la diversità degli affetti, per l'incerta qualità loro, ebbe bisogno il lirico d'un sì vario soggetto quale è la diversità dei versi. Sono i versi parte della poesia, e parte propria se la consideriamo perfetta, onde la forma sarà l'immitazione e non la materia come par che volesse tenere il Castelvetro; e la materia sarà il verso. Questo mostra Aristotele quando parla delle cause che partoriscono la poesia, preponendo egli sempre l'immitazione. Ma perché anco in prosa si pò iminitare, come nelle Novelle del Bocaccio vedemo et in tant'altre, non séguita quello che l'istesso Castelvetro in molti lochi acennò, che il verso mostri sempre finzione e la prosa sempre istoria. Né l'obiezione ch'eglì fa a tutti i dialoghi et al Boccaccio vale, sì come l'è stato dal Piccolomini prudentemente risposto. Noi solamente per termino di questa questione diremo che non vale: l'istoria va scritta in prosa, dunque ogni prosa è istoria. Diremo di più, che dal detto d'Aristotele nella particella nona della <title>Poetica</title> non segue assolutamente che l'istoria non vada scritta in versi. Ben seguiria che chi la scrivesse fosse più istorico che poeta. Onde Aristotele nella particella 52 confessa che la istoria d'Erodoto in versi non resteria d'essere istoria, e che la poesia e l'istoria non variano per il verso.</p>
<p>Onde quel «più» detto d'Empedocle, che fosse più filosofo che poeta, mostra che Aristotele lo tenesse in qualche parte poeta; e questo perché tenne che 'l verso fosse parte di poesia ma parte men principal sì, e che non denominasse assolutamente. Questa verità manifesta confessa Aristotele nella particella 55, dicendo che 'l poeta è formator più di favole che di versi. Terremo dunque noi che l'immitazione et in versi et in prosa far si possa; ma per esser poeta perfetto, che necessariamente il verso vi si richieda. E perciò bisogna che consideriamo che quanto nella particella sesta disse dell'epopeia fu detto in generale, e non della vera epopeia che non era stata decchiarata ancora. Sarà dunque il verso rispetto alla poesia parte, rispetto all'immitazione instromento. Quindi si vede l'error di molt'altri che dai versi e nominano e distinguono i poeti, poiché altri elegiaci, altri iambici, altri altrimenti gli nominano. Questo stesso errore vien ripreso dal filosofo nella particella ottava. Ma perché della maniera dei versi particolarmente parlaremo, e come alle spezie o parti della lirica si convenghino, e la correspondenza che ci parerà che abbino i nostri volgari coi latini e greci, bastaràci di aver in universale detto quanto sopra ciò parlato abbiamo.</p>
<p>Il ritmo e l'armonia sono col verso instrumenti all'immitazion lirica. Né megliori aiuti poteva porgere all'immitazion sua il lirico di questa, poiché ogni musicale armonia immita, come dicemo, et ogni ballo porta seco l'immitazion sua, e diversi affetti e costumi ci rappresentano. Onde Ateneo nell'armonia dorica considerò una magnifica fierezza più tosto melanconica che piacevole; nella ionia comprese la lascivia e nella eolida una delicatezza estrema; quindi le lidie e le frigie armonie, delle quali nella quinta lezion nostra parlamo. A queste armonie corrispondono i balli. Però si lamenta Orazio, «<quote lang="lat">Motus doceri gaudet Ionicos</quote>», lamentandosi che fossero male usati e dato per cibo quello che per sola medicina si dovea serbare, come a suo loco dicemo. Onde Ateneo attesta che i barbari, mandando ambasciatori di pace, accompagnavanli con suoni di vari instrumenti, che ammolissero quegli animi fieri per le battaglie e fatti insolenti per le vittorie. Il che conferma con l'autorità di Teopompo istorico, che i Geti sonando le citare domandavano la pace. Conferma lo stesso che tre sorti di ballo alla lirica si conveniva, la pirrica, la gimnopedica, e l'ipporchimatica. Era violente la pirrica et immitava fazioni di guerra, et all'opere di poeta armigero come Alceo s'accommodava. Tali abbiamo noi le moresche, come ritratte da marmi antichi con utile e bella et ingegnosa fatica ci ha mostrato il Mercuriale, persona dottissima.</p>
<p>La gimnopedica era rappresentazione di gravità e dignità, l'ipporchimatica era piena di giochi e di burle. Luciano mostra che nei balli dei giovani e delle donne gli antichi negli uni rappresentarono la fierezza, negli altri la modestia, per immitar questi doi affetti e, per mezzo d'essi, indurre nella città quella temperata proporzione composta di temperanza e di fortezza. Nella quale tanto s'affaticò Platone, come vi si de' ricordare, nella sua <title>Republica</title>, e per la quale tanti essercizii e d'animo e di corpo, e di musiche e di giochi, et essercizii diversi introdusse. Ma perché Ateneo allegato da noi dice che qualche salto manca d'affetto, il che contradice et a quanto dicemo nella quinta lezion nostra et alla particella quinta d'Aristotele nella <title>Poetica</title>, mi par d'avertirvi che ivi quell'autore parla d'una sorte di salti violenti, et o li chiama senza affetti, cioè affetti moderati, o perché il principal intento di quel salto fosse immitar l'azione. Perciò che, come dicemo, le tragedie saltando s'immitavano, e noi vediamo che Aristotele dice che molte tragedie sono senza costume. E pure contenendo azion, la tragedia viene, per l'autorità del problema da noi nella quinta lezione allegato et esposto, necessariamente a contener il costume. Dice dunque ch'erano senza costume, cioè che il costume in quelle non era principale oggetto. Così ancora, contenendosi sotto quel salto azione principalmente, pò esser detto da Ateneo senza affetti. Si pò fors'anco dire che senz'affetto chiamasse egli quel ballo che tristi affetti porgeva, come senza numero e senza melodia si dice quella prosa o quel canto che tristo numero e tristo concento ci apporta.</p>
<p>Ma mi si potria dire: se il ritmo e l'armonia in ogni verso, in quanto verso, si trova, a che aggiongere ai versi e ritmo et armonia, poiché il verso contenendoli fa da sé o pò far tutte tre queste immitazioni? Che il verso, in quanto verso, contenghi e ritmo et armonia, lo mostra Aristotele nella Poetica alla 20<hi rend="apice">a</hi> particella, parlando delle cause naturali della poesia, ch'erano l'immitazioni e 'l numero e l'armonia. Dove nel verso l'un'e l'altra necessariamente s'intendono, perciò che la proporzione del veloce col tardo che hanno tutti i versi altro che numero non è, non essendo il ritmo altro che un'abitudine che hanno le silabe o brevi o longhe, o per natura o per acento come nella nostra lingua insieme. E la composizione di queste abitudini o proporzioni, cioè di minor ritmi, altro che 'l verso non è. E perché dal veloce vien l'acuto e dal tardo il grave, perciò vediamo l'armonia non di voci refratte ma d'union di ritmo, per l'alzar et abbassar che si fa la voce, nascer nel verso. Ma questa armonia, che dal numero risulta per conseguenza tanto necessaria che forse per questo nei cieli la pose Platone, non diciamo noi che sia posta per immitare, ma teniamo che sia solamente un condimento del verso che lo faccia un parlar soave, come lo chiamò Aristotele nella particella 34 dove diffinì la tragedia. E nella 35 decchiara che il parlar addolcito ha per suoi condimenti il ritmo, la melodia. Né perché il numero come misura del moto si trovi anco nella prosa, che per questa ragione necessariamente vi si trova (se a Giovanni Grammatico nel secondo dell'<title>Anima</title>, al capitolo del suono, vogliamo credere; ché indi han tolto tutti gli espositori quanto sopra la <title>Poetica</title> del ritmo et armonia han detto, che noi non vogliam inserir qui ciò che da altri è stato longamente esposto), non séguita, dico, per questo che la prosa sia parlar addolcito o soave, se al verso la paragonaremo.</p>
<p>Perché essendo il verso col numero perfetto, da questo perfetta armonia convien che ne risulti. Se la nostra rima sia ritmo o armonia, diremo a suo loco, dove dei nostri versi volgari e della proporzione che hanno con i latini e greci vi parlaremo. Basta che nei nostri versi ancor senza rima e numero, per vigor degli acenti et armonia, per lo alzar et abbassar della voce nel proferirli, si ritrova, e che questo li fa soavi e con quel separatamente non immitano. Il che si prova, che in ciò non saria la tragedia dall'epopeia differente, immitando l'epopeia col verso solo. come dice Aristotele nella particella sesta che col verso et armonia e ritmo immiteria, se l'armonia e ritmo ch'è nel verso separatamente immitasse. S'intende dunque quell'armonia per la melodia delle voci refratte, che per la musica si conseguisce; et il ritmo per il moto dei piedi e di tutta la vita, che ballo da noi vien nomato. Ma mi si potria opporre: non immitano anco col ritmo che è nel verso i poeti? «<quote lang="lat">Procumbit humi bos</quote>», «<quote lang="lat">Nascetur ridiculus mus</quote>», e tant'altri lochi? Si pò rispondere che anco talor con la voce, ch'è proprio instrumento dei fonaschi, come «<quote lang="lat">Tunc tuba terribili sonitu taratantara dixit</quote>». Ma ciò non è se non di raro usato da buon poeti, i quali avendo a immitar col parlare, si servono alla leggiadria di quello che per se stesso immiteria, non come strumento. E se talor immitano anco con queso, è più tosto un aiuto, un mostrar di poterlo fare, che una vera immitazione. Però lo fanno parcamente, perché pareria, altrimenti facendo, ch'essi non si sapessero prevaler dell'instrumento lor proprio, che è il verso, non in quanto ritmo et armonia contiene, ma in quanto significa.</p>
<p>Ben è vero che variano i numeri e l'armonia con le dizioni, onde vario numero (come dicemo) all'allegro, vario all'irato, altro alla celebrazion dei dèi si conviene. E noi varie rime all'immitazion di vari affetti adoperiamo. E chi altrimenti facesse, come pur troppo si fa, ridiculo appareria nel poetare. Ma questo è aiuto al principale strumento, che è il parlare; non principale strumento è nell'immitazione. Ma la melodia e 'l numero, in quanto è differente dal verso, diciamo immitare et esser parte essenziale della lirica. Dico numero di mozioni di piedi e di tutto il corpo, et armonia di voci refratte e d'instromenti, acciò che la lirica conformando l'immitazion degli affetti, fatta col parlare, con la correspondente immitazione dei movimenti del corpo, e con l'immitazione dell'armonia, con certa regola temperi e l'animo e 'l corpo nostro, mostrando con l'essempio dell'armonia e moto dei cieli la bellezza vera dell'uomo, che in una proporzione e leggiadria e d'animo e di corpo consiste. Onde antichissima è questa poesia, perciò che non è tempo che alla cognizione di Dio non fossero congionte le lodi che a quello meritamente si devono. Oltreché, gli affetti che al poetar spingono, più in questa, come dicemo, che in alcun'altra poesia si scorgono.</p>
<p>Di più, non è, se al diletto risguardiamo come risguardò Aristotele, più piacevole di questa, poiché nei poemi piccioli maggior diletto con minor fatica s'abbraccia. S'all'utile abbiamo l'occhio, qual maggior utilità che riprendere i tristi con lodar i boni? Ma perché a questo sì come pare ad alcuni forse che repugni l'autorità d'Aristotele sopra la 22<hi rend="apice">a</hi> particella della <title>Poetica</title>, così bene intesa a noi par che consenti, sarà bene che e le ragioni loro e quella particella con la seguente, ch'a proposito fanno, siano da noi essaminate.</p>
<p>Dice ivi Aristotele che la poesia si divise secondo la natura di chi l'essercitava, perché i più degni immitarono azioni e fortune onorate, gli umili le biasmevoli; quegli con imni e laudi, questi con villanie et improperii. Soggiunge poi che da' secoli inanzi Omero non si trova cosa scritta, e poi dalla prima distinzion data conclude ch'alcuni furon chiamati poeti eroici, altri iambici. Da questo mossi, alcuni interpretano che la prima divisione fosse fatta in iambici et eroici, onde tanto saria antica l'una quanto l'altra. Ma non inferisce questo Aristotele, ma dice che la prima divisione fu di lode e vituperio con esprimer poi la sorte dei versi. E per il soggetto che dall'anima (ch'è l'immitazion) deriva, l'una e l'altra appar lirica, poiché et il vituperio e gli imni a' lirici appartengono. Onde non come alcuni vogliono, che quel eroico fosse una bozza del verso eroico, ma come cosa commune all'eroico e lirico si deve riputare; e che lirico prima per gli imni fosse, poi per immitazion d'azioni umane eroico divenisse. Perciò vediamo i primi imni in essametri composti. Onde pare che la lirica partorisce e la tragica e la comica poesia, poiché la prima divisione di lode e vituperio, ch'è propria del lirico, e le vili e le magnifiche azioni abbraccia.</p>
<p>Né qui s'ha da tener con molti espositori sopra la 24<hi rend="apice">a</hi> particella della differenza del carattere più grave e men onorato e vile, la differenza dell'epopeia con la tragedia, e discordanza tra Aristotele e Platone sopra ciò. Poiché non essendosi anco trattato dell'epopeia perfetta, non occorreva pôr qui la differenza che si pose al loco proprio; ma si deve ben riferir quanto dal filosofo vien detto a tutte le sorti di poesia in generale. Onde quelle particelle più tosto fanno per noi, non che contrarino alla verità. Prova lo stesso Quintiliano al capitolo 16, dove gli stessi presso gli antichi e savi e profeti e poeti e musici dice esser stati detti. Onde et Orfeo e Lino, antichissimi poeti, che altro che lirici furono? Anzi dove comenciò la poesia, sempre par che da lirici avesse principio. Cicerone parla al terzo dell'<title>Oratore</title>, e nel proemio delle <title>Tusculane</title>, dei Salii di Numa; Aristotele nei <title>Problemi</title> mostra che le leggi anticamente si cantavano et al suono si proferrivano. Onde con le prime leggi vediamo la lirica nata, e secondo alcuni Solone scrisse le leggi in versi elegi. Et il Castelvetro che poco ordinariamente si contenta di quello che piace agli altri, dà però il verso alle leggi, a' risponsi divini, et alle regole del vivere, come al <title>Tesoretto</title> di ser Brunetto Latini. E però si pò raccor da lui che mal facesse Fra Saba, che non scrisse in versi i suoi ricordi che meglio si terriano a mente, ché questo è il suo fondamento, visto forse i versi di Cato più leggermente imparati da' fanciulli. Ma se il verso dà indizio di falsità, come egli afferma di sopra e però vieta all'istoria il verso, come vol che le leggi e gli essempi della vita si scrivano in versi? Non è questo un dar ad intendere a chi le leggi impara che sono più tosto favole per dilettare che leggi per giovare? Questo a quel suo fondamento fatto, da per sé in aria conseguiria, non ad Aristoetele che non disse mai che 'l verso denotasse falsità.</p>
<p>Divide Ateneo al 14 la poesia in lirica e scenica; questa in comica, tragica, satirica, quella in gimnopedica, ipporchimatica, pirrica. Ma questa divisione s'ha [ad] intendere della poesia gionta alla sua perfezione. Delle parti diremo a suo loco. Concluderemo ora che la lirica col suono, col ballo, e col verso fa la sua immitazione. Né è meraviglia se ora non s'usa accompagnarla, ché anco gli antichi si lamentavano che molte cose bene instituite erano andate in oblivione. Della musica si ponno veder molti <title>Problemi</title> d'Aristotele. Platone ancora si lamenta ciò nel secondo dialogo della <title>Republica</title>, dove afferma che i poeti per dilettare e 'l concento e 'l numero dividevano dalle parole, et il parlar dall'uno e l'altro. Onde non si sa quasi ciò che si vogliono immitare. Perciò non s'abbiamo a meravegliar noi se dopo tanti secoli la lirica spogliata ci sia restata, ché è più tosto meraviglia che non ci sia stato tolta del tutto, non mancando de' nostri stessi che non solamente queste vesti ma anco lo spirito, ch'è l'immitazione, li levano.</p>
<p>Ma perché la natura torna, come dice Orazio perfetto poeta, ancor che ne sia cacciata col bastone, vediamo quelli che più rozzamente vivono, che cantando e ballando celebrano le loro rozze canzonette. A ciò risguardando Giovanni Bocaccio, anco poeta nella prosa, le sue canzonette alle carole congionse. Orazio tante volte alla citara, alla lira, a diversi altri stromenti non solo ma ai balli, l'odi sue accommoda. Quindi gli strofi et antistrofi di Pindaro, sopra che parlaremo a suo loco, ancor che il Minturno ci levi in parte questa fatica, che a questo sol segno indrizzò tutta quasi l'arte sua lirica.</p>
<p>Ma sopra il modo potrebbe nascer dubbio se lirici si ponno chiamare i poemi nostri, poiché non si ballano; il che per la diffinizione si conclude, poiché, mancando una parte essenziale, par che il tutto più non sia l'istesso. A questo si risponde che sì come mancando il verso si diria pur poesia ma non perfetta, come tengo sopra quel detto d'Aristotele (sopra la particella 9) di Empedocle, così essendovi il verso congionto all'immitazione vi è la perfezione. E s'è di bisogno il suono e 'l canto, è in recitarla, come la tragedia ha bisogno dello stesso e del teatro per recitarsi. Ma perché l'ha in potenza et il poeta ha fatto ciò che deve, si dice poema perfetto, potendosi anco perfettamente recitare aggiontovi il suono e 'l canto. E se mi si dicesse: i rapsodi con la lira cantano anco gli eroici, dico che questo è per avivar la voce, non per necessità del poema, che è fatto per leggersi, non per recitarsi cantando.</p>
<p>Sopra il modo mi si potria dire: perché non s'è detto «narrando» o «introducendo altri a narrare»? Veggo che 'l Minturno pensò che l'immitazion lirica si facesse narrando, e dei tre modi ch'io v'esposi nella quinta lezion mia, egli diede questo al lirico. Ma io veggo che il lirico anco introduce, come si vede la porta di Catullo, la chioma di Beronice, Lidia et Orazio, il dialogo degli occhi del Petrarca, quello con l'anima. Usa il modo di mezzo detto atterzato dal Castelvetro, come l'elegia di Tizio in Tibullo, l'endecasilabo d'Acme, quel della putta di Varo in Catullo, la canzone delle donne del Petrarca, la lite con Amore dello stesso. Onde molti nostri moderni, credendo immitar solamente così, sempre nei loro sonetti o dio o dea o selve o fiummi fanno parlare. Io perciò mi risolvo che nei modi sia il lirico libero, ancor che per lo più vi vegga il narrativo. Et è ragione ch'essendovi chi narra solamente o facciasi in propria persona o in altra, come l'epico, chi introduce solamente, come il comico e tragico, vi fosse anco nel campo della poesia chi l'uno e l'altro far potesse.</p>
<p>Resta l'ultima particella della diffinizione, che concerne il fine ch'era di purgar l'animo dagli stessi affetti che s'immitavano. Sopra che avendo assai largamente parlato gli espositori della <title>Poetica</title> sopra la diffinizion della tragedia, et avendo noi ancora in una lezion nostra diffusamente mostrato che questo è il fine del lirico poeta e decchiarato che questo purgare s'intende rispetto all'eccesso e non a tutto l'affetto, poco mi occorre a dirvi; vedendo voi chiaramente nel primo sonetto del Petrarca:
<quote rend="block"><lg><l>Ma ben veggio hor sì come al popol tutto</l>
<l>Favola fui gran tempo,</l></lg></quote>
il che prima di lui disse Orazio:
<quote rend="block" lang="lat"><lg><l>Heu me per turbam, nam pudet tanti mali,</l>
<l>Fabula quanta fui,</l></lg></quote>
e Tibullo:
<quote rend="block" lang="lat"><lg><l>Fabula nunc ille est.</l></lg></quote>
Onde non per altro cantarono gli amori che per farci fuggire gli amori lascivi e ridurci al vero e perfetto amore. Né per altro gli adirati ci depinsero se non perché in loro come in uno specchio vedessimo quanto questo affetto ci tollesse di quella bella sembianza che abbiamo della ragione, e però ce ne guardassimo. Così sopra tutti gli altri affetti si pò e con gli essempi facilmente discorrere, e noi nella terza lezione nostra a bastanza ne discorremo.</p>
<p>Ora da questa diffinizione si ponno raccogliere le parti di qualità della lirica, che sono affetti, costumi, sentenza, loquella o dizione, ballo, melodia. Degli affetti dunque prima di tutti gli altri in un proprio trattato parlaremo, quando da voi mi sarà commandato.</p></div1>
</body>
</text>
</TEI.2>
