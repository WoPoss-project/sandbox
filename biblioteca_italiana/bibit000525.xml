<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania (1658)</title>
      <author>Giovan Battista Nani</author>
    </titleStmt>
    <extent>72 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000525</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita">Italiano</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-25T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-25T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania (1658)">
<head>Relatione del signor Battista Nani Cavaliere, ritornato d'Ambasciator in Germania</head>
<opener><salute>Serenissimo Prencipe.</salute></opener>
<p>L'Imperio Germanico per le Forze, e per l'auttorità formidabile,
e col nome quasi fatal'all'Italia è hora ridotto solamente in una prospettiva di Maestà, et in un'ombra, e memoria dell'antico decoro, e
commando. Varii accidenti sono concorsi a debilitare quel Corpo, et
a far svanire il lustro, et il vigore di quella gran Dignità.</p>
<p>Ma prencipalmente la gelosia de' stranieri, il timore di molti, e
più di tutto l'interna discrepanza d'humori tra gl'istessi Alemani. Per
ciò in questi tempi facilmente apparisce adempito l'augurio, che
vaticinato pareva dalla sua insegna medesima d'un'Aquila con due
opposite Teste; perché prima la Religione divisa ha introdotto irreconciliabili discordie; poi l'interesse ha nodrito gl'odii, e le Guerre,
tutta la cura al presente versando degl'Austriaci in trattenere nella
loro Casa il nome Cesareo, e degl'Elettori in restringere all'Imperatore l'auttorità, minorare la forza, prescrivere Leggi, e Patti, che se
sarebbero duri a' sudditti, molto più riescono iniqui al Capo, che
tanto meglio credono proportionato a quel Corpo, quant'è debilitato,
et esshausto.</p>
<p>Non è dubbio, che Ferdinando II, diede grand'ansa alle Gelosie,
c'hanno lungo tempo vessato l'Imperio, e che ancora con pericolosissima Crisi lo tengono fluttuante; impercioché havendo sopra la Testa
sua riunito le Corone, et i Stati di tutta la Casa in Germania, diretto
da Consegli, e sostenuto dall'Oro, e dall'Armi della Potenza Spagnuola.
s'incaminò con celeri passi di felicità, e niente meno di violenza a
quella Monarchia, che tendendo in gran parte a commodo de' Spagnuoli, elevava insieme la grandezza sua, e de' Figliuoli sopra la libertà
 d'Alemani. Così occupati più Stati Secolari con motivi di Politica, e
molti Ecclesiastici con pretesti di Religione, oppressi tutti indistintamente si formava dell'imperio una Casa, e si constituiva la Corona
Imperiale per Patrimonio.</p>
<p>Sarebbe troppo lungo riandar'i successi, che alla prudenza
dell'Eccellenze Vostre sono ben noti: basti accennare a filo delle cose corrrenti, che insorse il turbine infausto nel seno della buona fortuna, e
c'havendo i Alemani implorato i soccorsi delli viccini, la grandezza
di Cesare si vidde crollante, et quasi prostrata.</p>
<p>Ferdinando III raccolse dal Padre i Stati, e l'Imperio, e tra
gravi angustie, e non minori difficoltà prima in accerbissima Guerra,
poi con pregiuditialissima Pace per 2l anno l'ha retto con le Virtù
hereditate dal Padre di Religione, bontà, prudenza; ma con massime
molto diverse; perché si mostrò contento del suo, più ch'avido
dell'altrui: zelante della Religione Cattolica; ma agl'Heretici osservator della Fede: tollerò la Grandezza degl'Elettori, l'auttorità de'
Stranieri in Imperio, et unito a' Spagnuoli nell'interesse, non se ne
mostrò tuttavia dipendente. La Pace, che del 1648 gli fu estorta,
parte dalle proprie neccssità, e parte dal desiderio de' Prencipi di
coartare l'imperatore in modo, che non potesse più trascorrere a' primieri dissegni, tant'è lontano, c'habbi calmato l'Alemagna, che anzi
ha prodotto un Seminario di nuove, et imminenti calamità; perché
come ne' Corpi humani, l'habito troppo pingue, o gracile di soverchio
è sempre vicino all'infermità; così in Germania per moderare la Potenza d'Austriaci, e per ismagrire l'auttorità imperiale s'è passato
all'altro estremo d'estenuarla in modo, che non hanno ,più ostacolo
li Stranieri, né freno li Prencipi stessi Alemani, li quali trascorrendo
con varii fini, e per lo più capricciosi a novità, rendono quella vasta
Provincia a guisa delle gran machine, nelle quali essendo debole il
prencipale Registro, cadono, se son mosse, e crollano, se stan
ferme: così in Germania è sempre mal sicura la Pace, e pericolosa
la Guerra.</p>
<p>Tanto più, che per contraponere all'auttorità de' Spagnuoli, e
per argine alle Forze Austriache hanno voluto introdurre in imperio
la Francia, e la Svetia, consegnandoli ample, et importanti Provincie,
quasi a Custodi della Pace; ma hora s'accorgono d'havergli ceduto l'arbitrio della Guerra, convenendo l'Alemagna dipendere dall'altrui dispositione, et interesse, e muoversi al suono, et al gusto delli Stranieri.
 </p> <p>L'effetto se n'è veduto nell'ultima sede vacante, in cui alcuni
degl'Elettori si sono trovati quasi senza potere; altri raggirati da
desiderii di novità stravaganti, e tutti insieme così inviluppati, e perplessi, che se la Francia non havesse preferito gl'acquisti sicuri di
Fiandra, e la Svetia le speranze d'occupare la Danimarca al Titolo
vano della Dignità Imperiale, è certo, ce a Francfort accostando le
Armi, inducevano con l'apprensioni gl'Elettori a partirsi, et a lasciare
l'Imperio vacuo, et in grave disordine involto.</p>
<p>Hanno però conseguito di prefiggere con la Capitolatione Cesarea
Regole tanto strette, e di stringere vincoli tanto forti, che abolita all'Imperatore ogni auttorità nelle Provincie d'imperio, e limitato il
potere, e la forza de' suoi medesimi Stati Patrimoniali, se vorrà osservarla con pontualità, resterà la Maestà Sua com'un Stipite, et un
Tronco senz'altro di venerabile , che d'essere una Reliquia del
nome di quei Prencipi, che altre volte dominavano il Mondo.</p>
<p>Non havendo per tanto l'imperatore come tale, né tanto Stato,
che vi possi sopra fabricar una Casa, né tanta Rendita, che basti per
fargli le spese un sol giorno, la massima d'indebolirlo ha prodotto la
necessità d'eleggere li soli Prencipi Austriaci, havendo nell'ultima
sede vacante l'Elettor di Baviera ricusato la Corona per restare un
Prencipe ricco più tosto, che trasformarsi in povero imperatore; né
altri trovandosi tra Cattolici valido per sostenerla, e tra gl'Heretici
di tal polso, e seguito, che possi per hora aspirarvi.</p>
<p>All'incontro, sebene con peso, e dispendio, comple agl'Austriaci
di conservarla, e per la preminenza, alla quale sono già di 3 Secoli
avezzi, e per rimuoversi le molestie, che soffrire potrebbero da qualche altro, cuoprendo col Manto della Dignità, e con le prerogative del
Posto molti Privileggi, e vantaggi, de' quali si sono posti in possesso.</p>
<p>Rappresenterò per tanto a Vostra Serenità Leopoldo primo eletto già
pocchi mesi imperator de' Romani, non in quel posto, in che già si
figuravano i Cesari; ma come un Prencipe di Casa d'Austria, che
possede amplissimo Patrimonio de' Regni, e Provincie, et in consequenza Forze, et Esserciti, tanto più considerabile, quanto più vicino,
e Confinante a Stati di Vostre Eccellenze, e tanto più riguardevole, quanto
che gl'affari col Turco, et in generale gl'interessi correnti della Christianità in gran parte dipendono dalle risolutioni della Corte Cesarea.</p>
<p>È vero, che il maggior corso della mia Ambasciata essendo passato sotto Ferdinando III, con altri Ministri, altre massime, et altri
 pensieri, ho convenuto, quand'ero per gionger al Porto, cambiato il
Vento, piegare le Vele, et hora devo raffigurare a Vostre Eccellenze il
Governo, et i fini d'un Prencipe giovane, e de' nuovi Ministri, et accennare
nell'oscura constitutione, e nella Caligine delle cose correnti ciò, che
si possi discernere a servitio di Vostra Serenità, et a vantaggio del publico
bene.</p>
<p>Sarebbe difficile a esprimere, se non fosse già nota all'Eccellentissimo
Senato l'alteratione di cose, che in tempo mio è accaduta nell'Alemagna; ma impossibile altretanto si rende giudicare dove terminerà
questa general Crisi degl'interessi d'Europa: Guerra, et Armi per
tutto, et insieme debolezza per ogni parte; Forze stanche, et estenuate; Errarii vuoti, Armate consunte, senza Soldi, e con pocchi Soldati, si combatte hor mai più con la contentione degl'Animi, e dall'ostination de' Ministri, che dall'interesse de' Prencipi, e dal vigor
delle Forze.</p>
<p>Io trovai l'Alemagna in altissima Pace, e l'Imperatore Ferdinando III, che la riconosceva per opera sua, aplicatissimo a custodirla; Prencipe prudente, di lunga esperienza, di fino giuditio, et in
cui era Virtù ciò, che se gl'imputava a diffetto; perché la fredezza, e
l'irresolutione, che gli attribuivano molti nasceva dalla cognitione,
ch'egli teneva de' pericoli, che risultavano dal commuover l'Imperio,
dalle debolezze, che risentiva nell'Armi, e sopra tutto de' fini, con
quali procuravano li Spagnuoli, et alcuni de' suoi stessi Ministri imbarcarlo in nuovi travagli. Né l'Indispositioni, che lo rendevano immobile, pregiudicavano ancora all'attentione, che applicava al Governo,
né al concetto, et alla stima, con che lo veneravano i Sudditi, e lo
consideravano li Stranieri.</p>
<p>Ma l'origine delle presenti alterationi derivò da quell'infausta
Cometta, che così può chiamarsi la morte di Ferdinando IV Re de'
Romani, appunto precorsa in Cielo, da Prodiggii, Ecclissi, e Comette, e
risentita in Terra da Terremoti, e Portenti, Araldi maligni di quelle
Calamità, c'hanno poi lacerato la Polonia, opprimono la Danimarca,
et invoglieranno in fine la Germania, et in particolare li Stati di Casa
d'Austria in Turbini, et in cimenti con successi lugubri, e con esiti
dubbii; ma certamente importanti.</p>
<p>Per distinguere tra le confusioni degl'affari correnti, et per dar
qualche ordine a quella farragine d'interessi, che per l'estesa della
maggior parte d'Europa sono l'oggetto, e l'essercitio di chi serve
nell'Ambasceria di Germania, dirò humilmente, che Leopoldo primo
hora presiede all'Imperio in età d'anni diecidotto e mezzo, beneficato,
se non dalla Natura, dalla Fortuna; perché quarto in ordine de' Figliuoli
Maschi, ha tuttavia raccolto la succession di tutte le Corone del
Padre.</p>
<p>Gl'anni verdi di Sua Maestà renderebbero azzardoso il giuditio di ciò,
che si possi il mondo promettere da un Giovane Prencipe, che primo
destinato a Vita Ecclesiastica, e poco più, che privata, ha provato in
momenti l'Essaltatione al primo Posto del Christianesimo; se l'Indole
generosa, l'Educatione piissima, l'essempio ammirando de' Progenitori, e certo religioso destino, che accoglie dalla Nascita i Prencipi
Austriaci in grembo della Virtù, e della bontà, non assicurasse la sua
riuscita di Prencipe ottimo tra li migliori.</p>
<p>È l'Imperatore di costumi così puri, et innocenti, che la sua Vita
è un essemplare di modestia; remoto da qual si sia Vitio, che
macchi la Vita privata, è ornato d'insigni Virtù, che freggiano
la publica Dignità, che sostiene, Ancorché dal Padre tenuto lontano
da qual si sia cognitione di negotio per certa gelosia, ch'è l'ombra
inseparabile de' Successori al Regnante, ad ogni modo l'imperatore
hà capacità così grande, che nel pocco tempo, che regge, s'è impossessato degl'Interessi proprii, e degl'altrui in tal guisa, che con facilità tutto intende, con proprietà ad ogn'uno risponde; indefesso al
negotio, attento a' Consegli, patientissimo nell'Audienze, dissimulato
nel cuoprir i suoi affetti; perspicace nel discerner i fini, e purgatissimo nel scieglier'i sensi de' suoi proprii Ministri. Non si può dire
quanto le difficoltà della sua Elettione, e la prattica in Francfort di
tanti Prencipi, e valorosi Ministri gl'habbi acuito l'Ingegno, et addottrinato l'animo in quelle parti, che possono render'un Prencipe più
docile alla Fortuna, et insieme nella Politica più sagace, et esperto.</p>
<p>Alcuni vogliono comparare questo Prencipe a Carlo V, concorrendo diverse doti della Natura, e qualche accidente della Sorte etiamdio; perché, oltre l'haver conseguito l'Imperio tra l'opposition de'
Francesi in età quasi pari, anzi più giovanile, la mediocre Statura, et
alcuni Lineamenti del Volto, il Labro inferiore particolarmente sporto
in fuori con qualch'eccesso; ma sopra tutto la speranza, c'ha blandito
più anni di riunire col Matrimonio dell'Infanta l'Imperio, e la Spagna,
rendevano il Parallello non disuguale. Ma nato il Prencipe a quella
Monarchia è hora rimmesso al tempo avenire giudicare della Fortuna
di Cesare con eventi più certi.
 </p> <p>La complessione di Sua Maestà è sanguigna, sana però, e mezzana
mente robusta. Il non haver ancora patito il Mal di Vaiuole fa ad
ogni picciola accensione apprendere, e raccordare il Destino del Fratello, che perì per il male medesimo. Gl'essercitii, e Diporti suoi sono
gl'ordinarii della sua Casa, Musica, e Caccia; ma perché le attioni de'
Prencipi si distinguono da quelle delli Privati, con i studii della Pace,
e della Guerra, bisogna confessar, che Leopoldo nodrito ne' suoi primi
anni nelle lettere, et allevato da Persone di quieti pensieri; hà ben
l'animo generoso per risolvere ciò, che gli comple; ma con la propria
persona, ancorché invitato dagl'essempii dell'Emulo suo Re di
Francia, non s'esporrà così tacitamente nell'Armate, et agl'azzardi.</p>
<p>Molti haverebbero desiderato, che Sua Maestà s'applicasse più a militari essercitii, che a seder le giornate intiere in Conseglio, o a riveder Memoriali; tanto più, che circondato da Prencipi bellicosi, e suoi
coetanei, come sono il Re di Francia, et il Turco, e si può dir'attacato
da un gran Guerriero qual è il Re di Svetia, pare più esposto l'imperio all'Armi, che all'Otio. Tuttavia altri credono dirigere meglio con
Cesare retirato in una Stanza, soggetto alle formalità dell'Audienze,
et impresso, che la gravità, et il sossiego siano gran parti della
Maestà, e del Commando.</p>
<p>I più favoriti per genio, e per età amano la quiete, e la Casa;
onde aggionta qualche fiacchezza di forze, in particolare nelle Gambe,
naturale di Sua Maestà, credo, che se qualche estraordinario accidente non
oblighi à mutare Conseglio, l'imperatore non uscirà tra l'Armate, e
che, dove possi, coltiverà la Pace assai più, che la Guerra proficua
alla felicità de' suoi stati, la conservatione de' quali più, che l'ampiezza infelicemente d'alcuno de' Precessori tentata, è, et sarà, la
massima del presente Governo.</p>
<p>L'Imperatrice Eleonora continua Vedova nella Casa in giovenil'
età con esempio di rara bontà, e virtù, amata da Prencipi, e riverita
da tutta la Corte; lontana però da ogni negotio, et aliena d'assumersi
qual si sia auttorità. Del suo Matrimonio restano due picciole Figlie,
che a suo tempo serviranno a stringere sempre più i vincoli del
Sangue con la Spagna, et con qualche altra Casa grande d'Europa.</p>
<p>Ha l'Imperatore un Fratello, ch'è l'Arciduca Carlo di 10 anni,
di vivacissimo spirito, a gravi indispositioni di Renella soggetto.</p>
<p>Non è ancora fuori del governo di Donne, né la sua pocc'età
permette assicurarsi delle sue inclinationi. Varia può esser la sorte
 sua secondo gl'accidenti del tempo. Per hora si potrebbe dire destinato alla Vita Ecclesiastica per conservare nella Casa più Vescovati,
et amplissime Rendite, che a titolo d'amministratione passano quasi
che hereditarie. Ma il Padre lo dissegnava a condition più eminente,
et in particolare alla Corona di Polonia; né diverso sarebbe al presente
il pensiero, se la gelosia di tanti vicini potenti, che lacerano quel
miserabile Regno, e più di tutto l'aversione incredibile de' Polacchi
da Prencipi di Germania non formasse insuperabili ostacoli.</p>
<p>L'Arciduca Leopoldo Guglielmo Zio dell'Imperatore non gode
altra parte de' Stati, che Fiorini di Rendita, che gli lasciò suo
Padre; ma tiene l'Amministratione di quattro Vescovati, la Dignità di
Gran Mastro di Teutonici, e qualche altra Ecclesiastica Entrata. Nel
Governo presente gode la prencipal Direttione, per l'auttorità, e per
l'affetto confidente, che gli fa apparire il Nipote; ma Sua Altezza l'essercita con tanta modestia, e riserva, che né l'Imperatore se n'ingelosisce,
né li Ministri sanno che opporgli. E Prencipe maturo d'anni 44, piissimo, prudente, erudito, e Guerriero, ancorché nelle Battaglie sempre
infelice, ad ogni modo, se il bisogno stringesse, l'Imperatore non ha
altri per metter in testa con auttorità suprema all'Armate.</p>
<p>Non è dubbio, che il Signor Arciduca lasciò doppo la morte del Fratello invaghirsi da quell'oggetto, che affascina i più Saggi, della Corona,
e dell'imperio, prencipalmente su la speranza, che chiamato in Spagna
al Matrimonio con l'infanta, et alla Successione di quei Regni il Nipote,
restasse a lui in Germania la Corona Imperiale, con l'Amministratione di
quei Stati. Ma per la Gravidanza della Regina di Spagna svanito il progetto, restorono ad ogni modo nell'animo di Sua Altezza le reliquie di quei 
desiderii, che non si sradicano così facilmente; ma molto più nella Mente
de' suoi Ministri, che già si divisavano, il favore, e l'auttorità, col fomento di più mal contenti, che amavano dividere la concordia de'
Prencipi, e l'union della Casa: ma ciò durò poco tempo; perché nato
un Successore in Spagna la prudenza de' Prencipi conobbe incompatibile separar le Corone, e la gelosia de' Ministri, che risorgesse
l'Ausperg, li portò a unirsi sinceramente, et a conspirare in un solo
oggetto di conseguire la Corona imperiale per il Re d'Ongheria con
tanta gloria del signor Arciduca, che ha creduto non minor suo decoro meritare le offerte, che gli facevano alcuni degl'Elettori, che conseguirle.</p>
<p>Il Governo de' stati hereditarii, com'è noto, ancorché sia Monarchia, et assoluto ad ogni modo per Privileggio de' Popoli è in qualche
 parte dipendente dalle Diete di ciascheduna Provincia, libertà
tuttavia, che hora si restringe a riconoscere ogni Prencipe Successore con
nuovo Giuramento di fedeltà, et ad accordare le Contributioni, che
secondo l'emergenze sono loro annualmente richieste. Nel resto il
Conseglio secreto dell'Imperatore ha grandissima parte; perché sebene
i Prencipi sono di somma prudenza, e che in alcuni de' loro Ministri
conoschino più che mediocre fiachezza, ad ogni modo per certo uso
differiscono totalmente a lor Voti, credendo d'aggiustare la conscienza
più facilmente a quello, che la pluralità degl'altrui sentimenti più che
il proprio gli suggerisce, Massima insinuata, e nodrita prencipalmente
da Confessori, e da altri, che per via obliqua dirigendo gl'animi de'
Conseglieri, s'assumono più parte negl'affari di quello, che sarebbe
espediente.</p>
<p>Da questo nasce, che le Deliberationi sono ben spesso contaminate da interessi, e passioni, e la Volontà santa de' Prencipi divertita,
e guasta, solendo dirsi, che ciò, che proviene dall'intentione de' Prencipi stessi, tutto è buono, e come l'Aqua, ch'uscendo dalla sua Origine è limpida, e chiara; ma passando per Minere, e Canali si contamina, et infetta.</p>
<p>Questo Conseglio Secreto soleva essere in tempo di Ferdinando
II di 6, o 7 Soggetti insigni per Virtù, et esperienza. L'Imperatore 
defonto lo dilatò, et poi nell'ultimo de' suoi anni si può dire, che l'aprì
a ogni condition di Persone; perché v'introdusse diversi di così scarsa Capacità, che in altre Corti non sarebbero stimati habili, né pure alle minori facende. Fu creduto artifitio dell'Ausperg, il quale intruso nell'auttorità più per violenza de' Ministri Spagnuoli, e per mancanza d'altri
soggetti, che per inclinatione dell'imperatore, a niente tanto aspirava,
come a rendere il suo favore così sovrano, quant'osservava con
grand'impatienza in Francia, et in Spagna essere quello de' primi Ministri; ma ripugnandovi la complessione della Corte Cesarea, e sopra
tutto il genio dell'imperatore attento al negotio, diffidente de' suoi
Ministri, e geloso del proprio potere, l'indusse prima con varii artifitii ad allontanare per diffidenze il Curtio, e qualche altro delli migliori;
poi a conferire le Cariche prencipali in Soggetti di sua dipendenza,
ma di nissun talento, et in fine ad introdurre tanti, e di spirito così
fiaco in Conseglio, che non potendo più conservarsi il Secreto, e non
parlandosi degl'affari, che con improprietà, in lui ricadeva la confidenza del Prencipe, e la cura de' più gravi negotii. Aggionto a questo
 il potere all'hora grande de' Ministri Spagnuoli, a quali egli s'era 
totalmente donato; l'Indispositione di Cesare, che pocco più a lungo
sostenere poteva il peso di tutto il Governo, li grand'imbarazzi, ne'
quali l'involse con impegnarlo negl'affari di Polonia, e d'Italia, è certo,
che l'Idolo del suo favore s'inalzava, e si stabiliva; ma la morte di
Ferdinando III, quasi sasso spiccato dall'alto de' Divini Giuditii havendo infranto la Machina, il Prencipe si trovò di haver meglio ordito
i prencipii de' suoi Dissegni di quello, c'havesse pensato di stabilirli;
perché la fiachezza dell'Ambasciatore presente di Spagna, tirato da
lui a posta in Vienna per scacciarne per privati disgusti Castel Rodrigo, non valse per sostenerlo, e la debolezza di quelli, c'haveva inalzato, niente poté conferire alla di lui grandezza; onde trovatosi con
potenti Emoli in testa, e con una grand'aversione dell'Imperatore
Regnante, contratta sin quando, vivente il Fratello Re de' Romani,
l'Ausperg procurava mortificarlo, et abbassarlo, e la diffidenza dell'Arciduca, ch'egli haveva sempre studiato di tenere lontano, ha convenuto perdere, se non le speranze, almeno le prerogative, et il Posto
del Ministerio.</p>
<p>Al presente l'Imperatore per non condannare la Memoria del
Padre ha confirmato tutti li suoi Consiglieri; ma non chiamandoli, che
ad arbitrio, e tutt'insieme negl'affari di poco momento, riserva i più
gravi a ristrette Giunte de' pocchi.</p>
<p>Prevale a tutti per il Posto di Maggiordomo Maggiore, per quello
di primo Ministro, et in particolare per il favore, e confidenza di Sua
Maestà il Co. Gio. Ferdinando di Portia , del quale ben fresca essendo la
memoria della sua lunga Ambasciata in questa Città non ho molto
che rappresentare a Vostre Eccellenze. È certamente Cavalliere di degnissime parti, fedele al Padrone, di santissima Mente, lontano da
proprii interessi, inclinato alla Pace, e tale, che della sua bontà
non hanno che temer male, né meno li suoi stessi nemici.
E veramente sarebbe stata sua gran fortuna, se havesse incontrato in tempi meno torbidi di quelli, che sono al presente; perché
sarebbe giustamente riputato le dilitie di tutta la Corte. Ma sì vasta
è la Mole delle cose correnti, tanto confuso lo stato degl'affari,
ch'essendo aggravato dagl'anni, e da indispositioni molestato ben
spesso, è difficile, che regghi a lungo con forze uguali al bisogno
un tal peso; e perché non si confida intieramente d'alcuno, sopra il
quale possi scarricarsi di qualche parte, gl'Ingegni minori non
 riuscendo habili, e li maggiori essendo temuti, ne nasce, che suoi
principali Conseglieri nelle cose ardue sono la dilatione, et il tempo. Per
ciò procedono li negotii, com'accade sotto nuovi Ministri, con incertezza, e fiachezza, e non senza longhezze; onde per lo più non si
delibera che tardi; né s'essequisce, che fuori di tempo. E veramente
alla tempra degl'ingegni Alemani riescono scontri mal'aggiustati l'accortezza del Re di Svetia, e la vivaccità del Cardinal Mazzarini.</p>
<p>Tra gl'affari, che il Conte intende più destintamente dagl'altri
sono gl'interessi di Vostra Serenità con Austriaci, ne' quali tutto porta
alla raggione, et al bene, essendo io obligato d'attestar francamente, che non
solo parla della Serenissima Repubblica con ogn'honor', e rispetto; ma che in
tutte le occorrenze si dimostra, quanto il Ministerio gli può permettere, molto partiale, e disposto.</p>
<p>Il secondo luoco d'auttorità si deve al Co. di Svartzenberg,
Favorito del Signor Arciduca, Cavaliere d'ottime parti, di molta vivacità,
ancorché di non tutta esperienza. Fuori di quelli d'imperio, negl'affari Stranieri non è molto versato. Applica assai al suo interesse, e
possedendo intieramente l'animo dell'istesso Arciduca, aspira anco ad
insinuarsi appresso l'imperatore in modo, che morendo, o sotto il peso
traboccando Portia, potesse in lui riccadere il Governo. La commune
gelosia, c'hanno dell'Ausperg unisce Portia al Svartzenberg in buon
amicitia, ancorché acerbi disgusti l'habbi più volte adombrata.</p>
<p>Il Curtio sarebbe la miglior Testa del Conseglio, capace di tutto,
e d'ogni cosa informato, se le indispositioni, che lo trattengono al
Letto, non lo constituissero nel numero de' Cadaveri quasi più, che in
quel de' Viventi. Sua massima è stata sempre d'applicare alle cose
di Germania, e niente a quelle di fuori; perciò li suoi sensi hanno
sempre urtato le sodisfattioni de' Ministri di Spagna, e le opinioni de'
Favoriti. Posto in gelosia dell'Imperatore defonto dall'Ausperg, come
che troppo inclinasse a Baviera, ha fatto nella passata Elettione mentire l'invidia; perché non si può dire, quanto il suo credito sia stato
dagl'Elettori stimato, e quanto a Cesare habbi giovato. Altre volte
faceva partito in Conseglio contra li Favoriti, hora seconda li Prencipali, e s'ingerisce in quello, che se gli rimette, e lo stato della sua
salute comporta.
 </p> <p>Il Prencipe d'Ausperg non fa altra figura, che della speranza;
perché resistendo a molti strapazzi persiste in Corte, attendendo
qualche opportunità di risorgere. Non si stacca dalla confidenza di
Spagna, e spera col Matrimonio dell'Infanta aprirsi stradda a miglior
fortuna con la Carrica di suo Maggiordomo Maggiore. L'altro Partito gliela contende, e sarà questa una delle Conditioni del Matrimonio,
che haveranno da dibattere li Favoriti; perché li Spagnuoli provando
gran differenza nel credito loro dal tempo del favore dell'Ausperg al
Governo presente, useranno ogn'arte per sollevarlo; ma sono così flaggellati dala mala fortuna, che gli conviene ceder in molto, e soffrir' ogni cosa.</p>
<p>Non si potrebbe senz'invidia negargli la lode di spirito grande,
habile a tutto, versato in negotii, pronto a repieghi, come adulatione
sarebbe non tassarlo di qualche cosa; perché se gl'oppone alterezza,
interesse, aversione a Stranieri, e disprezzo di tutti.</p>
<p>D. Annibale Gonzaga hora Vice Presidente di Guerra , perché
il Presidente, ch'è il Prencipe di Locowitz sta quasi sempre con cupi
pensieri lontano da Corte, è prudentissimo, e forse più di quello egli
si curi mostrarsi. Ama di sfuggire l'emulatione, et i travagli. Contento di quello, che gode, mal volentieri s'inoltra negl'affari. Gl'ha
però convenuto abbracciare il commando dell'Armi nell'Ongheria, dove
forse continuerà; ma con pensieri tanto cauti, e massime talmente
rimmesse, che né fomento attendono gl'Ongheri, né calore il Ragotzi. Da Successi dell'anno passato, e dalla Condotta sua, che pontualmente ho rappresentato a suo tempo, non si può attendere altro,
che studio, e cura di quiete, né mai il suo Voto sarà per la Guerra
col Turco. Nel resto gl'interessi di Vostra Serenità saranno da lui nell'
occasioni promossi in quel modo, che suole mediocremente far un Ministro, che non cura far pompa d'auttorità, né vuol'incontrare
sospetti.</p>
<p>Il Montecuccoli, che contra Svetia commanda li Armi, sebene
non per anco del Conseglio Secreto, è però riguardevole per il Posto:
Cavalliere, in cui s'uniscono mirabilmente cognitione, litteratura,
civiltà, e valore. Ma si trova in un'azzardoso cimento; perché ha da
fare con un Prencipe, che dipendendo da se solo con valide Forze
con essattissima disciplina, è in grado eminente politico, e niente meno
Soldato. Per ciò il giuditio, che farà il Mondo della sua Condotta
sta ancora pendente dalla fortuna, e da casi.
 </p> <p>Di molti altri Ministri non porto tedio a Vostre Eccellenze; perché o
il Posto non li rileva, o l'inhabilità li trascura. Si doverebbe dir qualche
cosa del Co. di Zizzindorf Cancelliere dell'Austria; perché sotto la di lui
espeditione passano gl'interessi di Vostra Serenità; ma tutto si può
comprendere in una paroia, che non è habile al male, né al bene; ignaro d'
ogni negotio, né capace d'intenderlo, o d'informarsi; per ciò nell'occasioni
si suol ricorrere al primo Ministro, né appresso il Cancelliere altro si fa,
che sollecitar'i dispaccii, e cavarli di mano a' Copisti con qualche Regalo.</p>
<p>Nel Conseglio dell'Imperatore s'osserva tenere gran parte la
discordia, e l'inesperienza. La prima è un gran Tarlo; perché in luoco
di prodursi i sensi al publico bene; servono alle Fattioni, et agl'affetti con tanta vehemenza, che i Ministri convengono stare con l'animo
non meno distratto a scuoprire, et a divertirsi l'insidie, che applicato
a ben servire il Padrone. L'altra ben spesso ciecamente guida li più
gravi negotii, e come quella nasce dall'emulatione di Corte, così
questa deriva dall'impiegarsi fuori pocchi Soggetti; perché l'Imperatore non tenendo che in Spagna ordinarii Ministri non allena
Huomini ornati di varie notitie; onde per l'età, o per favore arrivando al Conseglio vi si trovano tanto nudi, che con alcuni non si
può parlar di negotio senza diresione, e stupore.</p>
<p>I Popoli avezzi a questa forma di Dominio vi stanno quieti, se
non contenti, e veramente dalla bontà ne' Prencipi non hanno che
desiderare di benignità, e di modestia; ma molto si dogliono delli Ministri; perché per certo uso di tolleranza ecceddente non solendosi
mutare, o punire, che molto di rado quelli, che una volta sono inalzati, ne nasce tanta licenza, che a dir'il vero, etiamdio in Vienna
sotto l'occhio di Cesare, ma molto più nelle lontane Provincie, non
si saprebbe dire qual forma la Giustitia tenesse, se non d'una general corruttione, et abuso.</p>
<p>Gl'Ongheri godono certa Imagine di libertà, eleggendo il Re, e
conservando nella loro Natione gl'Honori, e le Carriche. Anzi può dirsi,
che a Cesare non lascino, che il Titolo, e la Rendita delle Miniere, il
resto de' Governi, dell'Entrate, dell'Armi essendo diviso tra pocche Case,
che a Titolo di custodia si ripartiscono le Reliquie di quel Potentissimo
Regno. Procura però la Corte a loro freno d'introdurre Presidii, e Commandanti Alemani in più Luochi, e gl'è riuscito in alcuni delli più
forti. Gl'Ongheri fremono, e recalcitrano ad ogni potere, non obedendo,
che quando gli piace, e gli comple. E veramente tra la Natione
 Onghera, e l'Alemana passa un Antipathia così grande, che il solo
timore de' Turchi fa tollerare al Regno il Giogo Thedesco, et agl'Austriaci
compatire l'insolenza de' Popoli. Certo è, che se gl'Ongheri havessero unito il lor Regno non eleggerebbero altro Re, che del proprio
lor Sangue; e Cesare, che lo teme, non si muoverà mai a ricuperarlo,
per non perderlo da dovero, bastando, che quella Frontiera servi
d'argine per trattenere la furia de' Turchi dalli stati hereditarii
lontana.</p>
<p>Li Bohemi, c'hanno per la Rebellione perduto il Jus d'elegger'il
Re, lo soffrono con grand'impatienza; e tanto più, che gl'Austriaci
per assicurarsi il possesso, hanno per Fellonia, o per altri Delitti levato
li Beni a quasi tutti li Nobili antichi, donandoli a Forestieri, et introducendovi nuovi Padroni; onde gl'altri restano esuli, poveri, e malcontenti, aspirando a novità, e sollecitando Nemici. La Riforma
pur'anche della Religione, essequita con grande pontualità, ha fugato
molti, e constretto altri a professare nell'esterno diversa credenza
da quella, che tengon nel Cuore. Per questo si crede, che non manchino quelli, che con secreti offitii eccittino li Svedesi, e che li attendono con taciti Voti, ancorché quel Regno restato dalle Guerre passate, quasi in solitudine, non possi attendere da nuove Aggressioni,
che l'ultimo ecciddio.</p>
<p>Gl'altri sudditi più antichi della Casa non pensano a novità,
ancorché si doglino del peso delle Contributioni, che sono eccedenti,
e più di tutto delle Giurisdittioni, ch'essercitano li particolari Baroni,
con tal arbitrio, che in alcune Provincie non si saprebbe descrivere
più tirannico Giogo di quello, che gl'infelici Rustici provano da loro
Signori.</p>
<p>Li Cardini di tutti gl'Imperii essendo l'Armi, e i Danari, da questo
devono misurarsi le Forze, le speranze, et i Dissegni di accrescerli,
e conservarli. Quant'all'Entrate l'Imperatore non ha altro, che quelle
de' Stati suoi hereditarii, e queste rilevano summa molto dubbia, et
incerta; perché i Datii, e l'altre Rendite Ordinarie sono quasi tutte
vendute, o impegnate; onde per qualunque occorrenza si convien'
riccorrere a insoliti mezzi. Ogn'anno le Diete delle Provincie accordano Contributioni estraordinarie con gran mormoratione de' Popoli,
e qualche volta etiamdio con ripulsa, che in fine si spunta, interessandosi li Prencipali, o con essentioni, o con utili. Ma di tutto ciò,
consummando una gran parte la Corte con le spese del suo manteni mantenimento, e decoro, si convien per l'altre urgenze ricorrere a
Partiti con grave interesse, a esborsi antecipati con discapito grosso, et ad
altri mezzi pocco durevoli, e da quali non s'estraggono summe, che
assai moderate; perché nel Paese mancando il Commercio, manca il
Danaro a segno, che come abbondano i Viveri, così la Moneta è
scarsa di modo, che in un stringente bisogno pocca summa può l'Imperatore promettersi di cavar da Mercanti, e da Sudditi anco con
violenza.</p>
<p>Le Spese poi di Francfort, et i Regali per conseguir la Corona,
che costa molti millioni più di quello, che vale, hanno di modo smunto
l'Errario, che anco per le picciole occorrenze si combatte sempre
con la necessità.</p>
<p>Ho tuttavia alla Morte di Ferdinando Terzo osservato non restare
in Cassa Danaro per seppellirlo, e sopra il suo Cadavere, quasi ancora spirante, farsi Consulta per trovarne da vestire la Corte di
Duolo, et pure nell'istesso tempo si stabilì la continuatione dell'assistenze a' Spagnuoli, e l'impegno con la Polonia, che seco portavano
due accerbissime Guerre con certo supposto, che Oro si trovi da
Prencipi dove la Punta della Spada può giongere.</p>
<p>L'Imperatore gode anco un grand'avantaggio, perché, tratto
quel pocco Danaro, che sborsa per le Levate, niente gli costa il
mantenimento di grossissime Armate, mentre il Soldato subito, che
s'arolla, vive sopra le Terre, e sussiste con le Contributioni del Paese.
Non resta tuttavia, che non si consumino le Provincie, e che il peso
non si rendi ecceddente; onde sempre si procura di gettare sopra
gl'altrui Stati le Truppe, com'è seguito in Polonia, et in Danimarca
con più aggravio, che aiuto, et con tanta concitatione degl'animi, che
li Confederati sono quasi divenuti Nemici.</p>
<p>Di Militie Cesare abbonda; ma non in quella copia, che già
soleva vedersi; perché non potendo far Levate in imperio senza permissione de' Prencipi, che gliela negano facilmente, si restringe nell'hereditarie Provincie, et in particolare di qua dal Danubio, Paese
assai popolato, che però si va consumando, facendosi conto doppo,
che fu risoluta la missione dell'Armate in Italia, e in Polonia, con le
Levate de' Spagnuoli, e d'altri, in un sol'anno esser usciti circa
quarantamila Huomini, de' quali a pocchi sarà permesso riveder la Casa;
perché se la Guerra è un Fiume, ché sempre corre, e mai ritorna, gl'
Huomini non sono come le Fonti, che possino con Sangue inesshausto supplir'al
consumo.
 </p> <p>Lasciate da parte quelle pocche reliquie d'Alemani, che sono
nel Milanese, considerate come Militie di Spagna, le Forze dell'Imperatore consistono al presente nell'Armata del Montecucoli, ch'è
contro i Svedesi, e non eccedde li diecimila Soldati. Quattro, in cinque mille
si possono calcular in Polonia a Presidio di Cracovia, e sotto il General
Suse. Le Militie, che sono ritornate d'Ongheria coi Gonzaga, arriveranno a ottomila. Quattromille in Bohemia, e numero pari in Slesia a presidio di quelle Frontiere. Due Reggimenti sono a svernar nel Tirolo,
de' quali non si può far capitale; perch'essendo del Paese, saranno
sbandati non così tosto, che mossi. Per tanto sebene corre la fama,
che l'Imperatore habbi cinquantamila Soldati, non saranno veramente, che circa
trentamila, e questi pure con qualche fraude, e diffetto; perché come Sua
Maestà non paga gl'Huomini, così le licenze, et i profitti, che sopra le
Terre dagl'Offitiali si prendono, sorpassano qual si sia convenienza.</p>
<p>Non entrano in questo conto li Presidii dell'Ongheria, che constano
di sei in settemila Alemani, quel di Vienna di circa duemila; le Militie
Onghere, che in momenti potrebbero unirsi a più di trentamila, Gente però da
non farne gran caso, come volubile, indisciplinata, e fugace; né meno le
Cernide di Stiria obligate in numero di ventimila ad accorrere alle Frontiere,
et alla custodia de' Passi; perché queste Genti sono una riserva, et un
deposito contra il Turco, che non serviranno altrove, che negl'ultimi casi, e
negl'estremi bisogni.</p>
<p>Bastava altre volte toccar la Cassa per accrescer le Forze; ma
hora risolute le Leve, manca alle Prestanze il Danaro, e quando
pur'il Danaro si trova, non concorre all'insegne il Soldato in particolare a piedi, non tanto perché è hormai abbhorita la Guerra,
quanto per trovarsi veramente estenuato il Paese. Tuttavia quasi
tutte le Guerre d'Europa facendosi hora con la Militia Alemana,
convien confessare, che la Germania è la miglior Miniera per ricavarne, et in consequenza l'Imperatore può meglio d'ogn'altro Prencipe armarsi.</p>
<p>I Viveri abbondano in ogni Provincia; ma la provisione d'Armi
è molto ristretta non essendovi Arsenale, o Deposito di qualunque momento; anzi che non si fanno Levate, che non si convenghi provedere
di lontano le Armi. La Stiria non dimeno abondando di Ferro, hanno
 ultimamente fatto venire di Fiandra Maestri per fondar le Fucine, e
per fabricarne.</p>
<p>Ma in generale si convien dire, che la Potenza de' Prencipi
misurandosi dalli Stati, chi gode ampie Provincie e le conserva,
haverà sempre Armi, Danari, e Soldati, et all'incontro chi possede
ristretti Paesi, o li perde, s'essinanisse, e consuma.</p>
<p>L'amicitia, e l'interesse de' Prencipi tenendosi per la mano, si
suol lasciare questa parte per ultima, come base del resto, et io potrei
dispensarmene facilmente; perché il corso delli negotii ha reso quello
de' miei Dispacii quasi un filo di Relatione perpetua. Tuttavia con
alcune massime universali dirò brevemente, che all'Italia niente
l'Imperatore applica, se non in quanto l'interesse de' Spagnuoli
alcune volte lo chiama, o lo sforza. Per ciò con li Prencipi di essa,
abolita quasi la memoria dell'auttorità imperiale, superfitialmente si
tratta.</p>
<p>Col Pontefice, venerato per la Religione, passano però sempre
varie competenze di Giurisditione, e d'auttorità; ma queste invecchiate
dall'uso darebbero pocco pensiero, se a quel primo concetto, con
cui Sua Santità fu acclamata per tutto l'imperio, non fosse subintrato
qualche disprezzo per la disapplicatione di lei alle cose più gravi.
Da questo si è trabbocato facilmente al disgusto per gl'affari di Polonia, ne' quali il Pontefice havendo con molte offerte imbarcato l'Imperatore, l'ha poi lasciato senz'aiuti, e senza conceder quelle Contributioni, che sopra il Clero gli ricercava, non senza rimprovero, e
sdegno, che qualche cosa habbi accordato alla Repubblica, e tutto negato
all'Imperatore. Da ciò ne deriva, che di Sua Santità si fa pochissimo
conto; non se gli tiene appresso Ministro, ne s'è destinato ancora
quell'Estraordinario, con cui ogni imperatore eletto suol riconoscere
il Capo visibile della Chiesa. Ne va in consequenza, che sono negletti
i suoi offitii nell'occorrenze del Turco; perché consistono in sole parole, e tanto meno saranno efficaci al presente, quanto, che il Nuntio,
nel poco tempo, che seco mi son trattenuto, mi son benissimo accorto
altri non ne farà, che quelli saranno di gusto a' Spagnuoli, da' quali
più che mediocremente dipende. Per questo in Sua Santità sono diversificate le Impressioni delle cose di Transilvania, et in Roma s'applaude
più a' riguardi contro i Svedesi, che a' quelli de' Turchi.</p>
<p>Col Gran Duca prattica Cesare corrispondenza d'affetto, e d'offitii,
nel resto non havendo quel Prencipe spuntato ancora al suo Ministro
 quel Posto, che pretende alla Corte, non appariscono dimostrationi
conspicue.</p>
<p>L'istesso riguardo le interrompe con Genovesi, se non in quanto
qualche interesse de' Feudi obliga i Privati a riccorrere ben spesso
alla Corte, et alle volte il Publico ancora.</p>
<p>L'unione di Savoia alla Francia rende il Duca sospetto; ma è
sostenuto dagl'Elettori, e da Baviera in particolare. Per questo la
Capitolatione di Francfort gl'è stata partiale, et hora resta a vedersi,
se l'interesse di Mantoa, et il favore dell'Imperatrice prevalerà alla
Giustitia, a' Patti, alla sodisfattione di tutto l'Imperio.</p>
<p>Con Parma non si tiene filo di negotio, et a misura, che s'allontanerà da' Spagnuoli, sarà meno accetto in Germania.</p>
<p>Mantoa sostenuto dalla Memoria dell'Imperatrice defonta, e dal
favore della vivente, ha però dato ben spesso, che desiderare di sua
migliore condotta. Si sa, che nel suo cuore è della Francia, e di Mazarini ulcerato all'estremo. Si compatiscono però le neccessità, che
l'hanno indotto a riunirsi a quella Corona, e sapendosi d'haverlo
sacrificato, senza soccorrerlo, non si farà altro, che servire del nome
a' Spagnuoli ogni volta, che tentino di nuovo imbarcarlo.</p>
<p>Il fu Duca di Modena era odiatissimo, e qualificato con Titoli
indegni, come Sprezzator dell'Imperio, e di tutta la Casa. Tuttavia
in Francfort ritrovò favore, e fomento. Hora con la mutatione di Duca
si convien dipendere da nuovi sensi, che appariranno ben presto.</p>
<p>In Germania riposa l'attentione, e la cura prencipale di Cesare.
In generale può dirsi, che i Prencipi dell'Imperio siano nemici d'Austriaci, quando li vedono aggranditi dalla Fortuna, amici, quando sono
depressi; considerandosi la Casa d'Austria, come una Pianta neccessaria; ma che troppo alta fa ombra soverchia, e bassa non cuopre a
bastanza. La divisione di Fede divide gl'affetti; tuttavia de' Lutherani,
restando nelle Città Franche, et in alcuni Potentati minori grand'aversione, li Prencipi maggiori si vanno reconciliando con gl'Austriaci,
doppo che credono da questi deposto, o almeno sospeso il pensiero
di ruinarli; ma più di tutto serve l'oggetto palese delli Svedesi a
Titolo di prottettione, e diffesa di perderli troppo cari costando li loro
passati Soccorsi, c'hanno levato le più belle Provincie d'Imperio, et
in gran parte opprimono la pretesa libertà d'Alemagna. Per questo
dagl'Elettori Protestanti s'è veduta più favorita l'Elettione di
 Leopoldo, che da' Cattolici; tanto da pocchi anni in qua sono cambiate
le massime, e mutati gl'aspetti. </p>
<p>A Magonza, o Colonia non si perdonerà la loro passata condotta;
per ciò quei Prencipi si stringono col contrario Partito.</p>
<p>Treveri è devotissimo della Casa; ma altretanto esposto all'offese,
et insulti dell'Armi di Francia.</p>
<p>Baviera con la moderatione di ricusare l'Imperio, che non gli
compliva ricevere, ha abolito tutte le gelosie degl'Austriaci, et havendo offeso la Francia, e vedendo il Palatino suo Emulo prottetto da
quella Corona, convien tanto più unirsi con Cesare, ancorché habbi
il Nemico in Casa, ch'è l'Elettrice Regnante, non contenta della sua
Sorte, avida di novità, alla Francia totalmente inclinata.</p>
<p>Sassonia, che pareva sospetto, è stato il Padrino dell'Imperatore nella passata Elettione, con la persona, con l'auttorità, con
gl'offitii. È inclinatissimo alla Religione Cattolica in modo, che se gli
riuscisse maritare la Figliuola con Cesare, non sarebbe difficile, che
mutasse credenza, ancorché temi i Fratelli, sostenuti da tutto il Partito de' Protestanti. A queste Nozze egli aspira con grand'impatienza, e le desiderano gl'Alemani con opinione, che separata la
Casa di Germania da quella di Spagna, si goderebbe più quiete;
ma s'affacciano troppo grandi difficoltà in lasciare l'Infanta, che
potrebbe in Francia accasarsi, e troppo geloso riesce ricevere in
seno una Lutherana, che sebene abiurasse per interesse li Dogmi
della sua Religione, potrebbe tutavia conservarne nel cuore l'affettione, e i precetti.</p>
<p>Brandenburg ha saputo più d'ogn'altro mercantare la sua amicitia, et il Voto. In parità degl'Elettori ha dato vinta la Causa agl'Austriaci, obligando gl'altri a seguirlo, ha con ciò guadagnato Stati,
Beni, e Danari. Consequiti con l'Armi da Svedesi li vantaggi, che poteva contra la Polonia pretendere, ha poi vinto le Forze con i Polacchi, e gl'Austriaci contra i Svedesi. È certo, ch'egli non può tollerare l'ecceddente grandezza di quella Corona, che lo va circondando;
ma opponendosi agl'altri, procura d'aggrandire se stesso. Si trova
però assai inviluppato; perché dell'aiuto de' Polacchi non può niente
fidarsi, e degl'Austriaci l'amicitia non è punto sincera; perché lo
divide la Religione, e l'interesse obliga a non molto aggrandirlo. Per
questo l'Elettore destreggia, e sa, che da Svedesi troverà sempre
conditioni di Pace; perché quel Re, sebene di lui essacerbato a gran
 segno, conosce, che per hora l'Imperatore è il suo maggior Inimico,
e che battuto il Capo, il resto de' Collegati gli farà gioco più facilmente. L'Elettore ha molti Stati; pocchi Danari; buone Militie, pensieri volubili, cupi, e ambitiosi, fissi nel suo solo vantaggio, e interesse.</p>
<p>Il Palatino, come non contento di sua Fortuna è in mal concetto
appresso l'imperatore, che trattiene il Prencipe Roberto Fratello dell'Elettore al suo soldo per fargli testa in ogni occorrenza.</p>
<p>L'istesso può dirsi di molti Prencipi dell'Imperio, Wittenberg,
Neuburg, Hassia, et altri, che aspirano a novità, e doppo, che la Francia ha posto il piede così forte oltre il Rheno, riconoscono più che
il Patrocinio di Cesare la dipendenza da quella Corona.</p>
<p>Danimarca per salvare gl'altri si perde. L'Imperatore lo concitò alla Guerra con li Svedesi; poi lo lasciò solo nelle calamità.
Ritardato il Soccorso, convenne quel Prencipe cedcr Stati, e Provincie, e dar'in mano a Svedesi quell'Armi, con le quali lo battono.
Hora è assistito; ma in tal forma, che i Cesarei non mirano, che a
scansar Battaglia, prendere negl'altrui Stati Quartieri, e prolongare
la Guerra. All'incontro Danimarca per le passate esperienze s'è osservato incapace di sostenerla per lungo tempo. Per questo ridotto a
diffender la stessa Metropoli, conviene presto accordarsi, o perdersi.</p>
<p>Con Svetia parlano l'Armi, e i accidenti, quanto siano inestinguibili gl'odii. Stando quella Corona con piede forte in Imperio, non
vi si può godere la Pace; perché le massime, i fini, gl'instituti di
lei non sono, che l'interesse, la grandezza, le armi. Li oggetti del Re
presente appariscono chiari con l'Imprese della Polonia, con l'aggressione di Danimarca. È gran Prencipe, e gran Soldato, e se gli riesce
occupar'il Mar Balthico, s'accresce a' suoi Regni tanta potenza, e
opulenza, che si renderà formidabile nell'Europa con Forze Terrestri, e Marittime. Non si può scansar'una Guerra in Imperio, nient'
altro egli spirando, che odio, e vendetta contro gl'Austriaci. Sarà
Guerra lunga, aspera, pericolosa, e con gran Successi, non havendo
Cesare quelle floride Armate, e quei valorosi Ministri, che altre volte
hanno sostenuto la diffesa, e la gloria, e quel, che più comporta, mancando l'Oro di Spagna, che già soleva riparar le giatture, e invigorire
le forze. Assai si confida nella complessione del Re di Svetia, ch'essendo di smisurata Corporatura, pare, che non possi resistere a lungo
alle strane fattiche, che soffre nel negotio, e nell'Armi, tutt'operando
lui solo, et essendo agl'altri Re, Generale, e Soldato, a se stesso
 Consegliere, Secretario, e Ministro. Per questo dalla sua Vita dipende
un gran momento alle cose correnti, mentre in caso di morte non lascierebbe, che un Figliuolo in Fascie, et un Fratello di spirito assai
mediocre.</p>
<p>Non è dubbio, che il primo Mobile delle cose correnti dalla Francia dipende, che non potendo soffrire l'Imperatore in Pace, et armato
per dubbio, che presti soccorso a' Spagnuoli, gli suscita da ogni parte
distrattioni, e travagli. Fomenta i Svedesi, procura con Polonia, e
con Danimarca la Pace, per spingerli contra gl'Austriaci; trattiene
molti de' Prencipi d'Imperio in pensieri di novità; protegge li Malcontenti; in somma trattone il nome, Guerra più fiera non può farsi
di negotio, e si può dire dell'Armi. È vero, che aperta rottura non
s'è ancora sentita perché alla Francia non comple distrahersi da
presenti vantaggi, che gode sopra i Spagnuoli, per spingere in Alemagna l'Armata; ma se gli riesce sottometter le Provincie di Fiandra,
è certo, che si passerà oltre contro l'Imperatore, due cose potendo
riddurre li Francesi ad insanguinarsi. L'una per vendicarsi, et impredir'i Soccorsi, che Cesare tentasse di dar a' Spagnuoli; l'altra
per sostenere li Svedesi in caso, che si trovassero da loro Nemici
abbattuti.</p>
<p>Con gl'Inglesi nissuna corrispondenza passa, che d'odio, e di
sdegno; ma né meno è lecito per l'ultima Capitulatione di Francfort
contra di loro soccorrer la Fiandra.</p>
<p>Con li Stati d'Olanda gl'affari di Danimarca hann'obligato ad
aprire Commercio, espedendovi l'Imperatore un Ministro. Ma in
soccorrer quel Regno sono diversi gl'oggetti; perché l'Imperatore
vorrebbe trattener'in lungo la Guerra per tenerla da' suoi Stati lontana, e gl'Olandesi per aprirsi il Commercio desiderano stabilirvi
quanto prima la Pace.</p>
<p>Con li Svizzeri, e con Grisoni continua quell'antichissima Pace,
che passa per hereditaria, né corre più urgente interesse.</p>
<p>Con la Spagna sono note le adherenze, i vincoli, gl'interessi.
La verità è, che nissuna Natione è più della Spagnuola abborita in
Imperio; né punto migliori sono gl'affetti de' Sudditti stessi d'Austriaci, la maggior parte de' quali sospira, che siano gl'interessi
divisi, temendo di ricadere con le Guerre presenti nelle passate calamità. Ma come questa separatione è impossibile a farsi; anziché con
nuovo legame del Matrimonio dell'Imperatore con l'Infanta doverà
 presto ristabilirsi, così non si può dire, quanto sia diminuita l'
auttorità, mentre mancato l'Oro a' Spagnuoli, e con l'Oro la Forza, è
deteriorato quel lustro, che con Pensioni a' Ministri, con Donativi a'
Prencipi, con aiuti all'Imperatore li sosteneva in credito anco tra
l'odio, e l'universal'aversione. Hora convengono supplicare i Soccorsi,
contentarsi di tutto, e soffrire, che la Germania da sé si governi. In
Corte poi come Castelrodrigo con l'ardenza di Spirito, anco mancando li mezzi sostenne sotto l'Imperatore defonto con l'appoggio
dell'Ausperg a gran segno l'auttorità sopra la disposition delle Carriche, e la direttion de' Consegli; così nel Governo presente anco
questa è totalmente caduta, e per fiachezza dell'Ambasciatore presente, e per la compiacenza, con la quale procura ad ogni prezzo di
sostenersi in quel Posto. Per tanto ha convenuto soffrire in faccia sua
la mutatione de' Ministri, la depressione dell'Ausperg, l'espulsione
de' più confidenti di Spagna, né ad alcuno più giovano le raccommandationi de' Ministri di quella Corona, né a loro si communica più
alcuna cosa, se non quello, che immediatamente concerne il loro interesse; novità, che afflisse Pignoranda talmente, che sin con
lacrime l'essaggerava a Praga con tutti. Ciò deriva da quell'opinione,
c'hanno i Ministri impresso in Sua Maestà, che come non può da Spagnuoli alienarsi, così non gli complì da loro dipendere, né farsi totalmente parte de' loro infortunii. Le cause poi più private sono, che
Portia nel suo Cuore niente de' Spagnuoli si fida; perché sa, che non
sospirano altro, che rilevare la fortuna dell'Ausperg. L'Arciduca et
il Svartzenberg con li loro Confessori non si sono scordati de' strapazzi, disgusti, esilii in Fiandra sofferti. Così per un Misto de'
riguardi publici, e d'affetti privati, se non si scioglie, assai però si rallenta quella Catena, che teneva quelle due Monarchie così unite,
che si potevano reciprocamente chiamar dipendenti.</p>
<p>È gran Problema, se per la Campagna ventura l'Imperatore sia
per dare aiuto a' Spagnuoli. Milita per una parte l'interesse di non
perdere la Fiandra, et il Milanese; la prima essendo l'Antemural dell'Imperio; l'altro il Centro, e il Registro di tutta la Monarchia degl'Austriaci; per l'altra concorrono oltre certa tepidezza natural del
Governo, grandi riguardi di non tirarsi sopra immediatamente l'Armi
Francesi, e di non rallentare le Forze, che militano contra quelle di
Svetia. S'aggionge la capitolatione così di recente dagl'Elettori prescritta, e sebene ai Patti non mancano scansi, et a' Giuramenti
 pretesti; ad ogni modo si teme la Lega di tanti Prencipi, et Elettori,
contratta per la manutentione de' Capitoli stessi. Né picciolo ritardo
nasce dall'aversione delle Militie di portarsi al Servitio di Spagna, che
come già due anni s'auttenticò con aperta Ribellione, così ogni volta,
che si ritentasse, si provarebbero fughe, sbandi, e tumulti a segno,
che al presente l'Imperatore non fa Lena, che non convenghi promettere di non dare la Gente a' Spagnuoli, né questi possono per l'alienatione medesima più sperare di levarne al loro soldo. Punto di grande
riflesso; perché non potendo Cesare dar Danaro alla Spagna, gl'è
hora interdetto soccorrerla anco di Gente. Di tutto sarà Giudice il Tempo; ma come l'Imperatore, sin'hora certamente non
ha alcuna cosa concesso a' Spagnuoli; così è molto apparente,
che facendolo in avenire, sarà per le longhezze dell'esseguirlo
tardi, e fuori di tempo. Non si perdono tuttavia d'animo li
Ministri Spagnuoli; ma insistono sempre, e premono particolarmente
in due punti: l'uno, che l'Imperatore si armi, credendo d'havere
nelle Forze di lui ne' casi estremi un'opportuno presidio; e che li
Francesi sempre più ingelositi lo sforzino in fine di romper la Pace.
L'altro, che Cesare s'impegni nelle cose di Polonia, e s'insanguini
sempre più con Svedesi, sperando, che da questa particolare rottura
ne seguiti una generale etiamdio con la Francia, che oblighi la Casa
d'Austria di Germania a sfoderare da dovero la Spada, et a risolversi, senz'altro riguardo di correre la Fortuna commune. Per questo
a' Spagnuoli nissun linguaggio può riuscire più molesto, che quello
delle Cose de' Turchi, che distrahere possi gl'animi, e le forze di
Cesare da' loro prencipali interessi. Procurano diminuir gl'accidenti,
divertir'i riflessi, e vano riuscirà sempre ogni studio per haverli
propitii; mentre troppo stringente è l'interesse, e la necessità, che li
preme.</p>
<p>Con la Polonia parlano le Leghe, e gl'Aiuti qual sia l'amicitia,
che passi; ma insieme il Presidio di Cracovia, et i Quartieri presi in
quel Regno, senza far quasi altro, indicano quali sono gl'oggetti.
Certo è, che Cesare vorrebbe conservare quel Regno, Antemurale de'
suoi Stati. Morendo il Re Casimiro desidera far cader la Corona in
sua Casa. Lacerandosi il Regno medesimo, com'è molt'apparente,
procurerà d'occuparne buonissima parte. L'istesso Re Casimiro per
zelo di Religione, e per affetto di Sangue conspira in questi oggetti
perfettissimamente, havendo agl'Austriaci esshibito la Corona più
 volte; ma vi repugnano li Polacchi, sempre discordi in lor stessi,
ingelositi del proprio Re, nemicissimi de' Tedeschi. Per questo è molto
perplessa la Fortuna di quell'infelicissimo Regno, et altretanto dubbii
gl'Austriaci qual sarà la gratitudine de' loro soccorsi, ogni giorno
temendosi, che stabilischino con li Svedesi la Pace, trascurati gl'interessi de' lor Collegati.</p>
<p>Questi affari con la Polonia involvono l'Imperatore in disgusti
con Moscoviti, et in gelosie, che creschi troppo quel Prencipe, e s'accosti a' suoi Stati. Ma in vece di spingerlo contra i Turchi, come ho
sollecitato io tante volte, non si studia, che a debilitarlo, a conciliarlo
con la Polonia, e concitarlo contro i Svedesi.</p>
<p>I Tartari pure sono temuti doppo, che indebolito l'Argine della
Polonia, che li tratteneva lontani, hora hanno per la Transilvania, se
quegl'affari non mutano aspetto, aperta la Porta di scorrere liberamente l'Ongheria, e di là dal Danubio giongere in faccia a Vienna.</p>
<p>De' Turchi molto doverei dire, se non havessi ne' miei riverenti
Dispaccii ogni settimana rappresentato la serie di quelle occorrenze;
perché la vicinanza, e corrispondenza, che con la Porta tiene la Corte,
obliga l'Ambasciatore in Germania a una particolar'attentione. Io vi
ho tenuto fisso il pensiero per penetrare non solo gl'avisi; ma i fini,
et i pensieri, e ringratio Dio, che mi sia riuscito svellar'ogn'anno
molte ombre, e delucidar ciò, che con artifitio procuravano i Turchi
di persuader, e de' Passi per il Friuli, e d'aggressioni nella Dalmatia,
cose tutte publicate a spavento per turbare gl'animi, e consumare le
Forze, e che l'esito ha in fine comprobato non esser state vane le
mie diligenze in distinguere il vero dal falso, et in rappresentare più
i fatti, che l'opinioni.</p>
<p>L'Amicitia, e la Pace dell'Imperatore con quei Barbari, ancorché tanto nociva alla Christianità, e dannosa agl'Austriaci medesimi,
che sotto nome di Pace perdono ogni giorno Forze, e Paese, è però
la più cara, e la custodita con maggior gelosia. Concorrono a tale
conseglio le distrationi presenti, che non si possono negare molestissime, e grandi. Lo persuade la qualità del Nemico potente, e niente
meno la conditione de' Sudditti, perché non potendosi guerreggiare
col Turco, che con la Spada degl'Ongheri, ancorché quella Natione
niente tanto sospiri, che tale rottura; ad ogni modo quando si stringe,
il Regno non si fida del Re, né vuol tirarsi le Forze Alemane nel Seno,
e gl'Alemani credono non poter contra gl'Otthomani spingere
 l'Armi, che prima la pertinacia degl'Ongheri, e la loro volubilità
non sia domata, e repressa. Per questo è fondamento certissimo, che
l'Imperatore di sua volontà mai romperà con la Porta la Pace; ma vi
vogliono accidenti, et impegni; et all'incontro la Porta non romperà
con Sua Maestà li Trattati, se non stimolata da Stranieri, o invitata da un
grand'avantaggio.</p>
<p>Ma come i Turchi, informati della tepidezza d'Austriaci, vanno
disponendo al presente i vantaggi per far poi un grandissimo colpo;
così gl'Austriaci persuasi, che i Turchi per hora non vogliono romper, lasciano correr il tempo, sperando Congionture migliori. Per
questo ancorché non si devono intermetter gl'offitii alla Corte, saranno però mezzi proficui stuzzicare destramente gl'Ongheri; et incalorir vivamente il Ragotzi; perché le cose di Transilvania non possono certamente durar nello stato presente; ma nuovi Successi devono
perturbarle, ch'è tutto quel bene, che a conseguimento del fine preteso d'imbarazzar'i Turchi, e muover l'Imperatore può attendersi
dagl'interessi di Vostre Eccellenze. Io sotto la scorta delle publiche Commissioni ho posto i fondamenti al negotio, che potrà sempre tirarsi in
lungo quanto, che complì, et essendo dispositione in quelle Parti per
cose grandi quando non manchi il fomento, se ne potrebbero anco a
suo tempo col Divino favore vedere gl'effetti. Ma né meno a quell'occorrenze tenirà l'Imperatore la mano, se non constretto; perché
sebene negl'acquisti fatti da' Turchi nella mutatione de' Prencipi, nelle
Conditioni prescritte, riconosce Sua Maestà gravissimi danni; ad ogni modo
li crede di momento minore, che la rottura di Pace, per la manutentione della quale non solo sempre insiste il Residente alla Porta; perché tiene la sua Vita, e il suo Havere in mano de' Turchi; ma versano gli consegli del Smit, e d'ogn'altro, c'habbi cognitione di
quelle occorrenze, alcuni per impressione di quella vasta Potenza,
altri per interesse, havendo in Turchia negotio, e Parenti. Negl'affari
poi del Ragotzi, come in Ongheria egli tiene grandissimi Amici; così
non manca di qualche Nemico; et in generale la Corte l'odia per la
memoria del Padre, che travagliò gl'Austriaci ne' loro più stringenti
bisogni, per il concetto dell'ambitione di lui stesso, che nella tentata
Conquista di Polonia la svelò molto patente, et in fine per l'opinione
de' suoi artifitii, e dissegni, quasi che l'adherenze, che tiene con
gl'Ongheri mirassero a' grandissimi fini di repartirsi anco quella Corona. Ad ogni modo tenendo egli ancora Militie, Danari, Seguito, e
 Piazze, in particolare Varadin di somma importanza, si rende considerabile; perché né Turchi vogliono tollerarlo nello stato presente,
né il Prencipe può in tal conditione aquietarsi; ma come facilissimo
gli sarà sempre, che vogli, rimmettersi durante l'Inverno nel Dominio
di prima; così difficile gli riuscirà il mantenersi, quando li Turchi
non siano divertiti altrove, e li Tartari fermati con Danari, e Presenti. Per questo accendendosi in quelle Parti il Fuoco, l'Imperatore
malamente potrà sottrarsene, mentre chiaro apparisce, che le Perdite
del Ragotzi saranno giatture dell'Ongheria; onde Sua Maestà tanto travaglia
per poner'in Pace il Confine; et altretanto il Ragotzi, e gl'Ongheri
devon studiare per tirarla in impegno.</p>
<p>Quant'a' Passi per il Friuli, ogni volta, che se ne parla, non è,
che una falsa Fama, et un'Ombra per dare spavento; perché è certissimo, che l'Imperatore mai per alcun caso li concederà, ben sapendo, che non può farlo, e che i Turchi non passeranno, senz'occupargli il Paese. E quant'alla Forza, non pare, che siano gl'Otthomani
così vigorosi, et arditi per voler attentarla; mentre senza dubbio implicherebbe la Guerra aperta con Casa d'Austria, che forse non credono per hora complirgli. Le Piazze veramente di quelle Frontiere
non sono nel vigore, che sarebbe opportuno; tuttavia nelli due anni
decorsi qualche Riparo s'è fatto; ma il Sito angustissimo in molti
Passi, i Fiumi, i Monti, i Boschi per tutto, et in particolare le Militie
obligate a quella diffesa, quando i Turchi non impiegassero tutto lo
sforzo della loro Potenza, che non è così facile in quelle Parti, possono supplire a bastanza. Nel resto Vostra Serenità si contenti non attendere
da Cesare, né offitii per terminare la Guerra, né aiuti per sostenerla,
credendo in un modo, e nell'altro più tosto di sollecitare la Pace,
che non gli comple, che di formentare il torbido, che gli profitta.</p>
<p>Per questo sospirandosi con gran desiderio, che la Guerra duri,
sono sentiti dalla Corte con grande contento quei Successi dell'Armi
di Vostra Serenità, che allettino a continuarla, e impegnino a non deponere
l'Armi con sicura confidenza, che questa facenda sia per durar molto
tempo. Premerebbero veramente agl'Austriaci per loro interesse le
giatture della Dalmatia; ma se le figurano molto lontane; perché in
quest'anno, che il Turco ha procurato d'unire li suoi sforzi, e congiongere insieme le Militie dell'Europa, e dell'Asia, si sono molte cose
osservate, che possono dar regola etiamdio all'avenire, mentre il
Bassa di Buda, che si supponeva tenesse valide Forze, non ha
 potut'uscire in Campagna, che con tre in quattromila Cavalli, e una
volta battuto non s'è più rimmesso, et il primo Visir non ha saputo unire
più di quarantamila Huomeni, quasi la metà disarmati a segno, che se non
atterivano i Tartari, e se non tradivano i Transilvani, il Ragotzi lo
constringeva all'Accordo, o a retirarsi senz'alcun'effetto di così strepitoso
apparato. Ma per la Dalmatia considerandosi le Forze del Bassà di Bosna
inhabili per qual si sia impresa, si calcula, che il grosso, che vi
spingesse la Porta non possi muoversi, che doppo fatto il Raccolto,
che in quelle Parti vuol dire verso il fine di Luglio, altrimenti la Fame
disfarebbe per camino le Truppe, e ricercandosi circa due mesi di
Marchia con molti Fiumi, et asprissime Stradde di mezzo, non potrebbero giongervi, che in tempo di quasi finir la Campagna, oltre tant'
altre difficoltà, che, se non fossero Padroni del Mare, possono incontrarsi de' Viveri, e d'altro. Per questo tutto quello, che si rappresenta
alla Corte Cesarea per cavare Soccorsi, riesce di pocchissimo effetto
per la fissa impressione, che la Repubblica possi, senza perdite, continuare la Guerra nello stato presente, e per la ferma credenza, che
a inique Conditioni non sia per assentire alla Pace.</p>
<p>Non si può dire quanto la Guerra presente rendi la Serenissima Repubblica
in Corte Cesarea venerata, e stimata; per il resto non si può totalmente negare, che non duri ancora qualche residuo dell'amarezze per
le gelosie de' tempi passati. Tuttavia pocchi essendo, che se ne ricordino più, mutati hormai i Prencipi, e tutti i Ministri, sono gl'animi
assai raddolciti. È ben vero, che gl'Austriaci credono la Repubblica amica
della loro casa; perché hora vedi declinante, e moderata la loro
Fortuna. Non se la promettono ben'inclinata, se meditassero nuovi incrementi, e ne' loro interessi con la Francia credono di non haverla
propitia, né aversa. Da questa mediocrità d'affetti nasce, che dalla
Corte Cesarea Vostra Serenità non ha che sperare, né che temere. Sono gl'Austriaci contenti dello stato presente di cose; non soffriranno
pregiuditii maggiori, ma né meno si procureranno vantaggi;
perché sebene le Congionture presenti della Repubblica non sono le
più propitie per lei, ad ogni modo, oltre li loro proprii imbarazzi
guardano molto bene di non precipitarla alla Pace con Turchi, o
all'union con Francesi.</p>
<p>Per ciò passano per assai indiferenti quei giornalieri, e quasi
habituati Successi, che ben spesso s'odono, di Confini, di Navigation,
d'Aquileia, et in ogni incontro, si cavano ordini ben'aggiustati, e
 opportuni. È vero, che tutti non sono essequiti; perché il Conseglio
di Gratz, che non applica ad altro, si rende duro, e severo; onde
mentre a Vienna si parla, di qua s'opera a segno, che quando la cosa
lo meriti, sempre complirà dal canto di Vostre Eccellenze operare di fatto,
et obligare per loro interesse li Cesarei al negotio, essendo tale la complessione del loro Governo, che più tosto, che ricever una sodisfattione,
si rende facile sopir'un disgusto.</p>
<p>Io ho coltivato la buona corrispondenza con quella Corte a segno,
che lodato Dio al mio partire l'Imperatore, e tutti li Ministri hanno
voluto dirmi quello, che comproba il fatto, che nel corso del mio
devoto Servitio, di qua, né di là non è accaduta, né pur'un'ombra, o
parola d'amarezza, o disgusto. Ho conseguito per gl'Interessi di
Vostre Eccellenze tutte le sodisfattioni, e favori di Leve, e d'altro, che per
loro nome sono state richieste non ostante qualche oppositione, e difficoltà.</p>
<p>Il posto Reggio di Vostra Serenità è della Corte Cesarea rispettato, e pontualmente guardato. Ad ogni modo, perché le Formalità sogliono passare come una Traditione in Voce da un'Ambasciatore all'altro, et
in consequenza soggette ad alterationi, et equivochi, mi ho risoluto
d'estender'in Scrittura un Ceremoniale di quella Corte, che presento
nella Secreta huimilmente, acciò sia una Memoria di quello, che si usa,
breve fattica, che se fosse reputato buono pratticarla dall'altre Corti
etiamdio, restarebbe con facilità adempito un Decreto dell'Eccellentissimo
Senato inessequito sin hora, che impose già alcuni anni di far'un
estratto da Registri di tutti gl'Ambasciatori per formar'un Ceremoniale, e custodirlo in Secreta.</p>
<p>Io ho estenuato le mie pocche sostanze per sostenere il lustro,
e decoro della Patria in una Corte, dove forse più, che in ogn'altra è
neccessario farlo risplendere tra l'invidia, e l'emulatione di molti; et
mi è riuscito certamente non pregiudicarlo; perché se gl'Ongheri con
un Tumulto, e furor Popolare tentorono in Possonia violare la Casa
di Vostra Serenità per darla a sacco, furono repressi, e battuti con l'Armi.
Castelrodrigo Ambasciatore di Spagna tentò novità nel Posto delle
Carrozze, e si convenne correggere; e sebene la Fuente con pueril
trascorso ha voluto replicare lo stesso, il risentimento, che fui astretto
mostrarne, e la disapprovatione della Corte Cesarea, e della Cattolica
stessa l'haverà ammonito a meglio per l'avenire condursi.
 </p> <p>Io dubiterei, che ne' più importanti interessi con Turchi le mie
debolezze havessero molto pregiudicato al Servitio di Vostre Eccellenze, se le
Congionture, e le passate esperienze di tanti anni non m'accertassero,
che l'haver condotto gl'Austriaci, se non alla Guerra, almeno all'orlo,
et al procinto di essa, fosse il più, che la miseria de' presenti tempi
permette.</p>
<p>Ben mi consola, che la Virtù dell'Eccellentissimo Molino mio Successore,
la sua Prudenza, e destrezza rileverà ogni discapito publico, e porterà
i avantaggi di Vostre Eccellenze al maggior grado del loro Servitio non meno,
che il Decoro del Posto, intrapreso con tanto lustro, e splendore, che
assistito dagl'Illustrissimi suoi Figliuoli, e da tanti altri Nobili, e
Cavaglieri dignissimi, spicca la grandezza della Patria non meno, che la
Virtù dichi ne forma la gloria, e i Caratteri.</p>
<p>Io son stato honorato dagl'Illustrissimi Signori Alvise Grimani fu dell'Eccellentissimo signor Procurator, Sebastian Pisani dell'Eccellentissimo
signor Francesco; Francesco Zorzi dell'Eccellentissimo signor Marin; Gerolamo
Gradenigo dell'Eccellentissimo signor Daniel; Carlo Contarini
dell'Eccellentissimo signor Federico, e Federico Cornaro fu dell'
Eccellentissimo signor Andrea. Signori, che con Virtù Angeliche, e con
esquisiti Talenti, con Lustro, e Dispendio hanno arrichito me stesso del più
pretioso Capital della Patria, ornato la Carrica di conspicuo decoro, et
impresso nella Corte il più alto concetto delle rarissime Doti, che freggiano
le Famiglie loro; anzi la stessa Repubblica. Io abbrevio il debito, che
tenirei d'additare d'ogn'uno distintamente il merito; perché a' tre primi
servono di paragone gl'Impieghi, ne' quali Vostre Eccellenze hanno voluto
collocargli dignissimamente, et agl'altri, non ancora dall'Età introdotti al
Governo, vale di testimonio la Fama, e l'indole, Cautioni vere di riuscita
prestante.</p>
<p>Ha servito di Secretario il signor Giovanni Ferro con tanta capacità, e sodisfattione, che, oltre al merito, che risultare ne deve appresso Vostre Eccellenze, io convengo confessarne particolare contento. Habilità, prontezza, modestia con ogn'altra Virtù l'adornano; e come longhissimo è stato il tempo, grave, e di spesa l'incommodo; così è
dignissimo d'ogni testimonio della publica benignità, e gradimento.</p>
<p>Di me non ho, che dir'altro, se non humiliandomi a Vostra Serenità, et a
Vostre Eccellenze confessare, che non ho sostanze, né spirito, che non siano
con hereditario debito consecrato da miei Maggiori, e da me stesso
alla Patria. Ho servito in Corte Cesarea 50 mesi sotto due Imperatori,
e in un lungo Interregno, con frequenti Viaggi, continui incommodi,
 lunghe fattiche, et ecceddenti dispendii, e mentre la Guerra del
Turco da 14 anni in qua affligge il Publico, et il Privato, io, che
ne ho speso nove in due lunghissime Legationi di Francia, e di Germania, che per la qualità delle Corti, e de' Tempi riescono le più
costose, e pesanti, non posso se non risentire il proprio incommodo
con estenuatione ben grande delle Fortune, e dolermi, che la scarsezza
de' miei talenti non sia riuscita proportionata al peso de' negotii, et al
Servitio di Vostre Eccellenze.</p>
<p>Nel tempo stesso però, che deploro le mie debolezze, m'humilio
a' commandi di Vostra Serenità, che m'ha imposto l'Ambascieria Estraordinaria
alla stessa Corte di Cesare, sempre essendo andata del pari l'obedienza mia in servire, e la publica bontà in compatirmi.</p>
<p>Al partir mio da Vienna Sua Maestà si compiaque honorarmi d'un Bacil
col suo Vaso in segno di gradimento del mio devoto Servitio, che non
havendo havuto altro scopo, che le sodisfattioni di Vostre Eccellenze, lo presento a' loro piedi acciò mi sia ridonato, reso più pretioso dal publico
beneplacito. Gratie ecc.</p></div1></body></text></TEI.2>
