<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>I limiti del razionalismo etico</title>
      <author>Erminio Juvalta</author>
    </titleStmt>
    <extent>108 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2006</date>
      <idno>bibit000548</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>In cerca di chiarezza : questioni di morale</title>
        <author>Juvalta, Erminio</author>
        <publisher>Tipografia G. Capella</publisher>
        <pubPlace>Cirie</pubPlace>
        <date>1919</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita">Italiano</language><language id="lat">Latino</language><language id="ger">Tedesco</language><language id="eng">Inglese</language></langUsage>
    <textClass>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>Carla Deiana</name>
        <name>CIBIT - Genova</name>
      </respStmt>
      <item>Correzione linguistica</item>
    </change>
    <change>
      <date>2005-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML</item>
    </change>
    <change>
      <date>2005-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1><head>IN CERCA DI CHIAREZZA. QUESTIONI DI MORALE. I LIMITI DEL 
RAZIONALISMO ETICO.</head>
<div2><head>Capitolo primo</head>
<head>MORALE CONTRO MORALE</head>
<p>Ho cercato di mostrare altrove<note place="foot"><p>
<hi rend="italic">Su la pluralità dei postulati di valutazione morale; Il 
Vecchio ed il nuovo Problema della morale</hi> (Parte II, 
capitoli 2-4).</p></note>
come e perché sorga logicamente - e, si 
può dire, dalla necessità intrinseca dello svolgimento 
morale - il problema di una pluralità di contenuto nella 
coscienza morale; sorga, quando si abbandoni il presupposto 
che è la forza segreta del formalismo kantiano, che 
l'imperativo categorico, l'universalità della legge, la 
razionalità del volere convengano a un solo, a <hi rend="italic">quel 
solo</hi> contenuto, che si pretende poi, nelle deduzioni della 
dottrina del Diritto e della Virtù, di ricavarne; in 
termini più chiari e meno tecnici, quando si cessi di 
ammettere che la coscienza morale sia <hi rend="italic">una e la medesima in 
tutti</hi>; non solo per il <hi rend="italic">tono</hi> con cui parla dentro ogni 
persona, ma per <hi rend="italic">le cose che dice</hi>; non solo per 
l'autorità con la quale comanda, ma <hi rend="italic">per ciò</hi> che 
comanda.</p>
<p>Questo problema viene a sovrapporsi o meglio ad anteporsi 
(se non anche a sostituirsi), - e in ogni caso (come pure ho 
cercato di dimostrare) a mutar senso e posizione - al 
problema che è tuttora, almeno nella forma consueta, 
considerato come il problema centrale, il vero problema 
dell'etica: quello del fondamento. La quale forma di 
trattazione sembra supporre - già nel modo di porre il 
problema (filosofia della morale) - che sul contenuto 
concreto di ciò che si chiama moralità, sul modo di 
condotta che si distingue come morale, sui criteri coi quali 
giudichiamo del giusto e dell'ingiusto, del bene e del male, 
non cada dubbio; e il dubbio riguardi le ragioni per le 
quali si deve veramente tener giusto e buono <hi rend="italic">quel</hi> modo 
di condotta, e legittimo <hi rend="italic">quel</hi> criterio; e ingiusto e 
illegittimo il contrario<note place="foot"><p>
Questo modo di vedere è favorito, se non conservato, dal 
preconcetto, del tutto arbitrario, che la morale sia una 
<hi rend="italic">dipendenza</hi> della filosofia teoretica; e che nella 
filosofia teoretica sia da cercare la ragione dei criteri e 
dei principi che reggono e giustificano la condotta. Il 
quale preconcetto è all'incirca così ragionevole, come 
quello di chi andasse a cercare nella luce che viene a 
illuminare una sala, la spiegazione degli atteggiamenti nei 
quali sono veduti quelli che vi si trovano.</p></note>.</p>
<p>Che questo presupposto sia ora, dico non solo nella 
letteratura, ma nella coscienza viva contemporanea, 
arbitrariamente assunto; che nel decidere - se ciò che vale 
di più sia la verità, o la bellezza, o la giustizia, o la 
carità, o la forza; l'affermazione di sé o la rinunzia, 
l'umiltà o l'orgoglio, la disciplina o l'indipendenza non 
tutte le coscienze vadano d'accordo; che nella stessa 
coscienza di una persona non volgare e non ignara dei 
problemi morali, né estranea alla consuetudine di una 
sincera e severa meditazione, si presentino, tra questi 
valori diversi, contrasti e opposizioni non sempre e non 
facilmente superabili, è ciò che nessuno potrà e vorrà 
negare; ed è in ogni caso una realtà che non cesserebbe di 
sussistere e di imporsi all'attenzione, anche se fosse 
negata.</p>
<p>Lo stesso apparire nelle discussioni dottrinali e nelle 
storie generali e particolari dell'Etica di teorie dette 
<hi rend="italic">immoralistiche</hi>, dimostra che le differenze ci sono e che 
giungono a tale da dar luogo non solo a contrasti ma ad 
opposizioni contraddittorie.</p>
<p>E qualunque sia il giudizio anche sommario che si voglia 
portare su di esse bisogna riconoscere che non avrebbe senso 
qualificare <hi rend="italic">immorale</hi> una dottrina, se il contenuto suo 
non si opponesse appunto a quello delle dottrine <hi rend="italic">morali</hi> 
come specie a specie nel medesimo genere; cioè se non 
pretendesse di valutare e regolare - in modo diverso - la 
medesima materia.<note place="foot"><p>
Né <hi rend="italic">in sede di discussione e di critica</hi> si può 
respingere senz'altro come amorali o immorali dottrine che 
hanno pure un loro contenuto valutativo senza assumere come 
valido appunto quel contenuto di cui le dottrine in 
questione contestano la validità. Non si comincia un 
dibattimento giudiziario con una sentenza di condanna.</p></note>.</p>
<p>Ciò basta a confermare, se di conferma vi è bisogno, che 
il problema di una pluralità di contenuti della morale, 
ossia di una pluralità di criteri di valutazione, non è un 
problema di semplice possibilità astratta, cioè una 
curiosità scientifica e filosofica, ma è un problema 
d'attualità concreta e viva; è, veramente, a mio giudizio, 
il problema per eccellenza della coscienza morale 
contemporanea.
§Del resto, se può parere nuovo il problema, a cui dà 
luogo - quando si fa più aperta e manifesta - la pluralità 
dei criteri, non è nuova questa pluralità.</p>
<p>Anzi, forse non vi è sistema, per quanto vi domini 
potente lo sforzo logico della coerenza, che non nasconda 
sotto l'unità, apparentemente raggiunta, del criterio 
supremo, una più o meno larga e profonda pluralità o 
almeno dualità di contenuto.</p>
<p>Per non ricordare con Aristotele la duplicità di 
felicità e virtù - ben vivere e ben fare - e per lasciare 
l'antica e non mai del tutto superata dualità di vita 
attiva e di vita contemplativa, l'unità reale di criteri 
nella valutazione della condotta non è raggiunta se non in 
apparenza, nella stessa morale teologica cristiana; la 
quale, mentre non rinunzia, e non può rinunziare, a 
regolare la condotta umana anche nel rispetto della vita 
terrena finita, si sforza poi invano di ricondurre i 
precetti che regolano questa al medesimo criterio di 
valutazione che è suggerito o imposto dal contenuto 
soprannaturale del fine che la giustifica. E il distacco 
logico inevitabile tra il fine invocato a giustificare le 
norme e il criterio usato a determinarle, è dissimulato ma 
non superato, nell'unità della rivelazione o della 
intuizione religiosa.</p>
<p>Perfino nell'età del razionalismo, nella quale l'unità 
di natura e l'identità di doveri e di diritti di tutti gli 
uomini è affermata col massimo di consenso e di calore, 
indipendentemente da ogni particolare dogmatismo 
confessionale, l'unità della valutazione morale si può 
dire raggiunta soltanto perché se ne restringe la 
considerazione al campo propriamente etico-giuridico, e si 
trascura o si lascia nell'ombra la parte più specialmente 
personale e che tocca gli aspetti e le forme della vita 
interiore. E quell'unità parziale di contenuto sembra 
essere il segno e la prova di un unico supremo criterio di 
valutazione morale, perché viene comunemente ricondotto a 
un fine che dissimula, sotto l'identità nominale del 
termine, la possibilità di determinazioni diverse per quel 
che tocca la parte della condotta etica che sfugge 
all'attenzione di quel tempo; e che riguarda i fini propri 
della persona, e le forme della vita interiore.
§Ma il romanticismo e lo storicismo, per vie diverse ma 
cospiranti, posero in luce quel che il razionalismo aveva 
lasciato nell'ombra o trascurato; e l'uno affermando, 
illustrando ed esaltando la ricchezza, la varietà, il 
valore, se non esclusivo, superiore della vita spirituale e 
della attività interiore, originale, spontanea; l'altro 
cercando nella realtà storica la ragione e la 
giustificazione delle forme di vita sociale, religiosa, 
politica che in nome della natura e della ragione erano 
state condannate, avevano condotto a questo doppio 
risultato: per un verso, ad allargare smisuratamente 
l'ambito della vita interiore, raccogliendo e quasi 
contraendo in essa tutte le attività spirituali, facendone 
il campo più degno, e, se non esclusivo, certo dominante 
della condotta morale, e comprendendovi della vita sociale, 
al più, quel che in essa si dispiega di spontaneo e 
d'ingenuo: la pietà, la carità, l'amore, con l'aperta 
tendenza a distinguerlo non solo, ma a staccarlo dalle 
attività considerate come esteriori, della vita politica e 
giuridica. Per l'altro verso, a negare, non solo ogni 
realtà ed ogni fondamento storico, ma ogni valore, alle 
costruzioni politiche e giuridiche del giusnaturalismo; alle 
dottrine dello stato di natura, del contratto sociale, dei 
diritti innati; e a considerare come un prodotto storico le 
forme politiche e giuridiche; le quali trovano, nelle 
condizioni che le hanno generate e che le rendono adatte 
rispettivamente alle esigenze dei popoli diversi in luoghi e 
tempi diversi, la loro giustificazione necessaria e 
sufficiente; e quindi a fare il diritto estraneo all'etica e 
indipendente da qualsiasi giustificazione morale, lasciando 
aperto il campo alle più svariate forme di relativismo: 
biologico, sociologico, storico.</p>
<p>Così quel che per il razionalismo del secolo XVIII era il 
contenuto comune della coscienza morale, finiva per essere 
considerato quasi estraneo alla morale. E mentre si faceva 
più largo e più profondo il distacco tra interiorità e 
esteriorità, si attenuava sempre più la distinzione tra i 
valori morali e i valori spirituali di diversa specie e di 
diverso contenuto, e prendeva colore e calore di valutazione 
morale una molteplicità sempre più varia di tendenze, di 
aspirazioni, di attività, di fini diversi.</p>
<p>Per tal modo penetra nella vita e nella cultura, e si 
manifesta non solo nella filosofia, ma in quella che si 
chiama più propriamente letteratura, quella molteplicità 
di indirizzi, di opinioni, di eresie morali che è la 
caratteristica del secolo XIX, e che esprime, per dir così, 
la maturità storica del problema, prima dissimulato e 
trascurato.
§Non si vuol dire, né sarebbe <hi rend="italic">a priori</hi> probabile, che 
ad ogni novità di intuizione particolare, geniale o no, su 
questa o quella forma di vita e di attività individuale, su 
nuovi aspetti della cultura speculativa o religiosa o 
sentimentale, su nuove direzioni della volontà, sul valore 
dei tipi di istituti, familiari, politici, economici (reali 
o immaginati) corrisponda una diversità di criteri morali; 
né tanto meno che ciascuno esprima una orientazione di 
coscienza morale radicalmente diversa dalle altre; ma 
neppure è possibile dissimulare che questa molteplicità è 
altra cosa dalla "dualità" notissima, che nella tradizione 
e nella credenza comune e nella dottrina più largamente 
diffusa, raccoglieva e, direi, polarizzava attorno a due 
termini contrari i valori della vita, opponendo i beni 
razionali ai beni sensibili, e negando a questi ogni valore 
morale. Perché, lasciando pur fuori di questione ciò che 
tocca i beni detti sensibili (per semplicità di discorso, 
non perché anche su questo punto le questioni sieno escluse 
di fatto, o siano da escludere <hi rend="italic">a priori</hi>), la 
caratteristica nuova e più rilevante di tale molteplicità, 
è appunto questa: che è nel regno stesso dei <hi rend="italic">beni 
razionali</hi>, che la diversità delle tendenze si è venuta 
delineando sempre più spiccata. E i contrasti di tendenze e 
di opinioni si rivelano anche, anzi soprattutto, nel campo 
di quei valori che era pacifico considerare come patrimonio, 
se non uno e indivisibile, almeno indiviso, e non costituito 
di parti discordanti.</p>
<p>E mentre si venivan disegnando, così, conflitti di 
primato, se non contrasti irreducibili, tra i valori stessi 
tenuti tradizionalmente come superiori, si presentavano: di 
là, idealizzate, e sotto veste di valori razionali - o 
giustificate in nome di esigenze razionali tendenze e forme 
di vita spontanee, passionali, o istintive, considerate già 
come estranee se non contrarie alla vita morale: e di qua si 
esaltavano come centro e culmine dei valori morali le forme 
religiose, intuitive, sentimentali e mistiche, avverse, 
almeno in apparenza, ad ogni pretesa di procedimento 
razionale, e che ad ogni modo si affermavano in atti di 
aperta sfida contro la ragione. E insieme si negava ogni 
significato etico - anche nella loro forma di idealità 
sociali e politiche - a quei principi razionali del diritto, 
nei quali il secolo precedente aveva visto ad un tempo il 
segno più alto della dignità umana e il maggior trionfo 
della ragione.
§Di fronte a così grande e così varia pluralità di 
contrasti tra criteri di valutazione, o tra "scale di 
valori" diverse, può bastare a risolvere i conflitti e a 
ricostituire - posto che sia necessaria l'unità del 
contenuto, e l'universalità del consenso, affermare che la 
morale è universale perché è razionale, o è razionale 
perché è universale?</p>
<p>Né è possibile fare appello alla ragione come autorità 
morale suprema quando i moralisti che se ne fanno interpreti 
non riescono, pur affilandone tutte le armi, né a 
convincere né a vincere i detrattori, se non argomentando 
<foreign lang="lat">ad hominem</foreign>   cioè facendo appello a qualche 
principio o criterio da quelli stessi assunto od ammesso. E 
i detrattori non riescono a formulare neppure una sentenza 
di condanna che abbia, non si dice un valore, ma un 
significato quale si sia, senza servirsi di quella ragione 
che coprono di contumelie, e che presta pure la sua 
assistenza, con divina larghezza, anche a chi la bestemmia.</p>
<p>Dal che parrebbe di dover ragionevolmente concludere che 
della ragione non si può fare a meno, in materia di morale 
più che in qualsiasi altro campo; ma che non si può 
trovare in essa la sorgente delle valutazioni morali.</p>
<p>E tuttavia non solo fu - nell'età aurea del razionalismo 
- ma è tuttora largamente sostenuta ed accolta, non senza 
che la tenacia degli sforzi abbia un profondo significato, 
l'idea di cercare nella ragione anche ciò che la ragione 
non può dare; e di riferire a lei non soltanto l'esigenza 
della coerenza, dell'unità, e quindi di leggi, di criteri e 
massime, ma anche di certe leggi e di certi criteri, 
piuttosto che di leggi e criteri diversi.</p>
<p>Ma l'idea è illusoria. E l'illusione sta in ciò 
essenzialmente: nel credere che la ragione obblighi ad 
ammettere non soltanto certi giudizi, dato che <hi rend="italic">se ne 
accettano certi altri</hi>, certe conseguenze, <hi rend="italic">se si 
accettano certe premesse</hi>; ma obblighi senz'altro ad 
<hi rend="italic">accettare certi giudizi</hi>: quei giudizi stessi che fanno 
da premessa; che "esser ragionevole" voglia dire non 
soltanto osservare le leggi della logica, rispettare quei 
principi logici senza dei quali non è possibile nessun 
ragionamento e nessun "uso della ragione", ma voglia dire 
essere obbligati a riconoscere "certe <hi rend="italic">verità</hi>", ad 
ammettere certi <hi rend="italic">principi</hi>; principi non logici o formali, 
ma <hi rend="italic">materiali; dati o postulati</hi> che facciano da sostegno 
al ragionamento, e comunichino la loro certezza ai giudizi 
che se ne ricavano. Ora io lascio di considerare, perché 
non è necessario qui, il campo dei giudizi propriamente 
teoretici e la distinzione che sarebbe necessaria tra 
giudizi condizionali e giudizi di esistenza; e mi restringo 
al campo "pratico". In questo adunque la ragione sarebbe 
essa che pone ad un tempo l'esigenza della legge e la 
<hi rend="italic">legge</hi>; cioè, non solo l'esigenza dell'unità e le norme 
da osservare per realizzarla, ma anche i criteri attorno a 
cui si deve raccogliere questa unità; quei giudizi stessi 
che non si giustificano, ma che servono di fondamento alla 
giustificazione.</p></div2>
<div2><head>Capitolo secondo</head>
<head>LA RAGIONE E I GIUDIZI DI VALORE</head>
<p>Questa "funzione <hi rend="italic">pratica</hi>"<note place="foot"><p>
Questa espressione può avere in morale tre sensi diversi 
che importa distinguere. Si può intendere che dipenda dalla 
ragione il <hi rend="italic">valutare</hi>, cioè riconoscere e graduare i 
valori; o che dipenda dalla ragione il conformare la 
condotta alla valutazione, <hi rend="italic">muovere</hi> la volontà: e questi 
sono i due sensi che rispondono all'uso più comune del 
termine "pratico" e che pur si confondono tra di loro, 
benchè siano diversissimi; come è diverso riconoscere la 
giustizia o la bontà di una norma e osservarla, stimare la 
virtù e praticarla.</p>
<p>Ciò che è in discussione qui e nel seguito è sempre, se 
non si dica espressamente il contrario, il primo 
significato.</p>
<p>Finalmente vi è un terzo senso, quello propriamente 
kantiano, che consiste nel riconoscere la possibilità e la 
legittimità di affermare per il <hi rend="italic">bisogno morale</hi> 
l'esistenza di ciò che la ragione speculativa non può 
conoscere; di fondare sulla morale una certezza 
<hi rend="italic">metafisica</hi> che è preclusa all'uso teoretico della 
ragione; ed è a un tal uso che si riferisce, come tutti 
sanno, la notissima espressione "primato della ragion 
pratica".</p></note> della ragione si può intendere in tre modi 
diversi:</p>
<p>- O i criteri di valutazione, i <hi rend="italic">giudizi di valore</hi> che 
stanno a fondamento dei giudizi morali, hanno la stessa 
validità e si possono o dimostrare o porre con la stessa 
necessità od evidenza con la quale si impone la validità 
delle forme logiche.</p>
<p>- Oppure - se il <hi rend="italic">dato</hi> o principio che sia a fondamento 
delle valutazioni è diverso dalle verità teoretiche, 
<hi rend="italic">assunto</hi> dalla ragione, non <hi rend="italic">posto</hi> da lei ma 
<hi rend="italic">offerto</hi> a lei, questo <hi rend="italic">dato</hi> è tale che essa non ha 
che da scoprirlo, da formularlo, da presentarlo alla 
riflessione di ogni uomo ragionevole perché ne sia 
riconosciuta ed ammessa come indiscussa e indiscutibile la 
validità.</p>
<p>- O finalmente è la ragione stessa che pone la legge, ed 
è l'esigenza razionale che basta a determinarla, senza che 
a costituire la validità della legge e del contenuto che 
essa incorpora in conformità della sua esigenza, sia 
necessario riconoscere la validità di alcun <hi rend="italic">dato o 
principio materiale</hi> estraneo alla forma stessa della 
legge.</p>
<p>Non vi sono che queste tre vie possibili; e sono le vie 
che anche storicamente il Nazionalismo ha seguito con 
maggiore o minore sforzo di argomentazioni e varietà e 
ricchezza di gradazioni particolari.
§La prima via, la più antica, quella aperta da Socrate 
quando si presentò per la prima volta il problema morale in 
condizioni analoghe per certi rispetti (nessuno pensa a dire 
<hi rend="italic">uguali</hi>) a quelle che lo fanno risorgere ora in una forma 
somigliante (il contrasto nelle opinioni intorno a ciò che 
è bene, o in breve, il problema della pluralità dei 
criteri morali), è la via che si direbbe più propriamente 
intellettualistica. I principi morali sono verità<note place="foot"><p>
La tesi morale di Socrate è duplice come tutti sanno: 
1°che il bene e il male si possono <hi rend="italic">conoscere</hi> (se ne 
possono fare dei concetti <hi rend="italic">veri</hi>) come si conoscono le 
altre cose. 2°che conoscere il bene e <hi rend="italic">praticarlo</hi> è il 
medesimo, ossia che la moralità (la pratica del bene) è 
sapere; chi fa il male lo fa perché ignora che cosa sia il 
bene. La prima tesi sta indipendentemente dalla seconda che 
qui è lasciata in disparte. Di solito quando si parla della 
tesi di Socrate in tema di morale si intende dire di questa 
seconda e non di quell'altra, la quale anzi è comunemente 
ascritta, e in un certo senso giustamente, a merito di lui.</p></note> 
della medesima natura delle altre, accertabili 
teoreticamente, o deducibili da verità teoretiche. È 
l'indirizzo del quale ho parlato già altrove<note place="foot"><p>
<hi rend="italic">Vecchio e nuovo Problema</hi>, Parte I, Cap. II</p></note> e il cui 
vizio radicale consiste nel fare dei giudizi di valore 
giudizi teoretici, e pretendere di derivare quelli da 
questi.</p>
<p>Ma quanto alla derivazione nessuno sforzo logico può fare 
che concluda con un giudizio di valore un ragionamento che 
non abbia per premessa, espressa o sottintesa, un giudizio 
di valore.</p>
<p>Quanto alla certezza immediata nessuna evidenza logica 
può fare che sia contraddittorio in sé stimare di più il 
proprio cane che il prossimo, se non si suppone che io 
ammetta che un uomo qualsiasi vale più di un qualsivoglia 
cane, o che dove c'è pensiero, ivi c'è una dignità 
incomparabile con qualsiasi pregio di natura diversa.</p>
<p>Ma in questo caso la contraddizione è tra un mio giudizio 
e un <hi rend="italic">altro mio giudizio</hi>; che <hi rend="italic">si suppone pure</hi> ammesso 
da me e per me valido. Ma chi o che cosa mi obbliga ad 
ammettere questo valore del pensiero? E perché cadrei 
nell'assurdo se lo negassi? Forse perché con ciò 
diminuisco o nego un valore che è anche mio? Sarebbe dunque 
il rispetto e la stima di sé un principio logico? E la 
<foreign lang="lat">despectio sui</foreign>  del Geulinx contiene dunque una 
contraddizione in termini?
§Se si incalza che il giudizio sulla inerenza all'uomo di 
proprietà o doti che mancano al cane è di evidenza 
oggettiva e che riconoscere un maggior valore all'uomo che 
al cane è la stesa cosa che riconoscere all'uomo una 
maggior <hi rend="italic">realtà</hi>, cioè una maggior perfezione, è facile 
avvertire che in questa identificazione si assume appunto 
ciò che è in questione: che la perfezione o il pregio 
delle cose e delle proprietà delle cose sia accertata o 
accertabile teoreticamente come la loro esistenza e 
appartenenza; mentre basta una non lunga riflessione per 
accorgersi che il giudizio sul pregio e sul valore o il 
"grado di perfezione" di qualsiasi ente o proprietà implica 
il riferimento a una gerarchia, a un ordine, a un disegno, 
cioè in ultimo, a un modello, e quindi a un fine attuato o 
da attuarsi. E, che possa o debba valere come fine, che 
<hi rend="italic">meriti</hi> di valere, non è un giudizio <hi rend="italic">in realtà</hi>; 
tanto che il negargli questo valore non implica negare sia 
la realtà, sia la possibilità, sia alcuna delle proprietà 
dell'ente; così come negare alla sfera il valore di forma 
perfetta che le davano i peripatetici, non implicava per 
Galileo la negazione né della costruibilità della sfera, 
né di alcuna qualesivoglia delle sue proprietà 
geometriche. La sfera rimane la sfera. Si potrà o non si 
potrà ammettere che essa abbia, in grazia di quelle 
proprietà, un pregio particolare, ma l'ammetterlo o negarlo 
non appartiene alla geometria; e mentre io rinuncio ad 
essere intelligente se non capisco il concetto della sfera, 
e rinunzio ad essere ragionevole, se non ammetto tutte le 
proprietà che ha o avrebbe una sfera reale costruita 
secondo quel concetto, non rinunzio né all'intelligenza né 
alla ragione se nego che la sfera valga più del cubo o 
della piramide. Lo stesso, <foreign lang="lat">mutatis verbis</foreign> , vale 
per l'esempio allegato del cane e dell'uomo. Senonché qui 
un rosminiano potrebbe insistere, che il caso è appunto 
diverso e che la diversità ha un suo significato: perché 
mentre io non provo internamente alcuna ripugnanza ad 
ammettere che la sfera non valga più della piramide, non 
posso senza ripugnanza invincibile, ammettere che il cane 
valga quanto l'uomo. Che è questa ripugnanza, se non il 
segno della "contraddizione che nol consente"?</p>
<p>Che nell'esempio citato (non per nulla nella scelta il 
Rosmini ebbe la mano felice) la ripugnanza ci sia, è 
innegabile - sebbene le tenerezze di certe dame possano far 
dubitare della universalità del riconoscimento -; ma questa 
ripugnanza è una ripugnanza <hi rend="italic">morale</hi>, non una 
incongruenza o contraddizione teoretica, ed è comune nella 
misura in cui è comune la valutazione su cui si fonda. 
Anche qui, ancora e sempre: negando questa differenza di 
valore tra il cane e l'uomo io non nego nessuna delle 
differenze di <hi rend="italic">realtà</hi> che esistono e che si possono 
conoscere; non nego nessuno dei caratteri e delle proprietà 
dell'uomo o del cane, qualunque poi sia il giudizio che 
faccio sul valore diretto o indiretto di ciascuna di quelle 
doti e di tutte insieme, e degli esseri che le posseggono. 
Che io faccia maggior conto del potere di astrazione 
dell'uno che della finezza di odorato dell'altro, o che 
apprezzi di più l'amore della libertà dell'uomo che la 
ubbidienza cieca del cane, non è per nulla una implicazione 
necessaria del riconoscere rispettivamente nell'uomo quella 
proprietà che nego nell'altro. E il giudizio potrebbe 
essere rovesciato, e un grossolano estimatore di tartufi 
potrebbe preferire il fiuto del suo cane a quel qualunque 
potere di astrazione che la natura prodiga ha largito a lui 
pure, senza che muti di un ette la verità riconosciuta da 
ambedue: che l'uomo ha un certo senso meno fine del cane, e 
il cane manca di un potere che ha l'uomo. - E se finalmente 
accadesse davvero, come parrebbe anche naturale, che nessuno 
potesse disconoscere la differenza di valore tra i due, 
questa universalità di riconoscimento non cesserebbe di 
essere, per la sua natura e per il suo fondamento, diversa 
da quella. L'essere universalmente ammessa una differenza di 
valore fra i due enti, prova, nel caso, che è 
universalmente ammessa o sentita l'esigenza morale in grazia 
della quale quella differenza è posta: ma non prova che il 
giudizio di valore, così espresso, sia una conoscenza 
teoretica; ossia, comunque, riducibile alla conoscenza 
oggettiva dei due esseri, o ricavabile da questa.
§La verità è che i giudizi morali (come ogni altro 
giudizio di valutazione) paiono della stessa natura dei 
giudizi teoretici perché sono nella massima parte, e con 
una frequenza di gran lunga maggiore, giudizi <hi rend="italic">derivati</hi> e 
possono presentarsi sotto forma di giudizi derivati, anche 
quando sono considerati, sotto un altro rispetto, come 
primari e assunti come tali in una costruzione diversa. Ora 
nei giudizi derivati, la validità della valutazione è 
ricondotta alla validità di un altro giudizio (<hi rend="italic">primitivo 
o primario o diretto</hi>) con un processo, che non differisce 
in nulla, quanto alle leggi logiche che ne governano la 
legittimità, dal comune processo di dimostrazione col quale 
si prova la connessione necessaria di certe conseguenze con 
certe premesse. Con questa circostanza, per dir così, 
aggravante: che, come s'è accennato, accade di frequente, 
anzi solitamente, che quegli stessi giudizi che figurano in 
un processo di giustificazione come premessa o principio, 
compaiono o possono comparire in un altro ragionamento come 
conseguenza o conclusione. Tanto che riesce difficile 
decidere, quando si tratta di valutazione, quali siano i 
giudizi primitivi, e quali i derivati, comparendo a volta a 
volta secondo le costruzioni diverse e i diversi punti di 
vista e talvolta nello stesso autore (e senza che si possa 
<hi rend="italic">per ciò solo</hi> appuntare i ragionamenti corrispondenti di 
circolo vizioso e di petizione di principio), come giudizi 
derivati, dei giudizi che figurarono in altro luogo, e per 
un altro proposito, come primitivi, e inversamente; al 
contrario di quel che accade di solito nelle costruzioni 
scientifiche: dove i <hi rend="italic">principi</hi> o proposizioni 
fondamentali hanno e conservano costantemente il loro 
carattere e il loro ufficio<note place="foot"><p>
È tuttavia da notare anche qui una tendenza a considerare 
l'ufficio logico rispettivo di principi e di conseguenze, 
suscettivo di essere invertito. Così nella più rigorosa 
delle scienze deduttive, la geometria,, si può vedere la 
possibilità, sfruttata per ragioni didattiche o anche per 
maggior semplicità o eleganza di costruzione, di invertire 
la deduzioni; assumendo come dato quel che si è ricavato, e 
inversamente; come avviene del resto nelle dimostrazioni 
della connessione reciproca di due proprietà fra di loro.</p></note>. 
Sfuggendo così all'osservazione, per la vicenda di ufficio 
logico al quale possono a volta a volta essere assunti, 
quali siano i giudizi di valore primitivi, cioè quelli in 
cui si assume la validità diretta e immediata (senza che 
sia ricondotta alla validità di qualche altro giudizio), 
riesce più difficile, o almeno si presenta meno frequente e 
meno aperta, la opportunità o la necessità di esaminare la 
natura e di coglierne questo carattere di diversità, 
radicale e irreducibile, dai giudizi teoretici.
§La quale diversità può sfuggire anche più facilmente o 
essere posta in luce tanto più difficilmente, per un'altra 
circostanza che ha a quest'effetto un influsso anche più 
decisivo. E la circostanza è questa: che una parte 
considerevole dei giudizi valutativi che assumono più 
frequentemente valore di primari, o sono abitualmente 
sottintesi (tanto sono o si suppongono incontestati), o sono 
incorporati e quasi assorbiti nei giudizi teoretici, senza 
che l'apprezzamento, per lunga consuetudine congiunto 
all'idea dell'oggetto, o della proprietà, o dell'atto, o 
dell'effetto possibile, sia formulato in un giudizio 
distinto; anzi, talvolta, neppure sia espresso più 
nell'enunciazione del giudizio stesso da una di quelle 
particelle (aggettivi, avverbi, interiezioni) che portano 
nel giudizio la espressione di una valutazione, o, come si 
può dire con forma più generale, la nota del sentimento; 
la quale non appare talvolta che nel tono di voce 
dell'interprete o lettore, o si rifugia nella scelta 
sapiente delle parole e delle sfumature suggestive, di cui 
è ricca una lingua satura di civiltà.</p>
<p>Dire di un uomo che è indolente o che è intemperante, 
è, se non si parla a vanvera, attribuirgli una qualità, 
della quale è possibile dimostrare che veramente gli 
spetta, cioè si posson dare delle prove oggettivamente 
certe e accertabili: è un giudizio teoretico. Ma ognun vede 
che vi è tacitamente assunto insieme un giudizio di 
valutazione, nella misura che l'indolenza o l'intemperanza 
sono per chi parla o per chi ascolta qualità non pregevoli, 
o biasimevoli; il che diventa evidentissimo quando si tratti 
di qualità o di attributi, o modi di operare più 
gravemente e più universalmente biasimati, come si dicesse: 
bugiardo, venale, falsario e simili. Anzi, i giudizi di 
valutazione sono gravi in proporzione della loro prova 
teoretica assai più che delle espressioni di biasimo che li 
accompagna; appunto perché il biasimo può essere più 
facilmente sottinteso. E non per nulla la diffamazione è 
punita più dell'ingiuria. Così il giudizio valutativo 
(sottinteso) sembra essere fondato su prove, come si dice, 
di fatto, ossia su giudizi teoretici; mentre i giudizi 
teoretici provano bensì l'esistenza del fatto o la 
legittimità dell'imputazione, ma non provano in nessun modo 
il <hi rend="italic">valore</hi> dell'azione. Il qual valore è già 
riconosciuto e ammesso e incorporato nell'idea di quel 
<hi rend="italic">modo di operare</hi>, di quel <hi rend="italic">difetto</hi> o colpa di cui 
l'azione è prova, e non ha bisogno di essere formulato a 
parte perché tutti lo sentono e tutti lo sottintendono.
§Ora i giudizi di valore a cui si dà ufficio di primari, 
cioè che si assumono a fondamento degli altri e alla cui 
validità si riconduce la validità di questi, sono presi, 
solitamente, tra i giudizi il cui valore per essere 
comunemente riconosciuto e, come si dice, pacifico, è 
appunto più facilmente sottinteso.</p>
<p>Quando si è detto a una persona intelligente "bada che 
quella pistola è carica", non occorre altro discorso per 
persuaderla a maneggiarla con prudenza; e nessuno pensa che 
è sottinteso, o meglio, nessuno ha bisogno di pensare 
distintamente che è sottinteso, un giudizio sul valore 
della vita, e che l'avvertimento non avrebbe peso se la vita 
non valesse più di una cartuccia. Ora il giudizio: la vita 
è un bene; che qui è sottinteso, può essere considerato 
come primario, per esempio in tutti i precetti dell'igiene 
(dove anzi fa da primario un giudizio, che è già esso 
derivato rispetto a questo, sul valore della sanità): ma 
può essere non primario per chi giustifica a sua volta il 
valore della vita col valore del sapere, o del bello, o 
della giustizia, o della carità, o della potenza, o della 
gloria, o di qualsiasi altro ordine di fini o di attività o 
di godimenti.</p>
<p>Ma poi, quando si dice che l'arte, o la scienza, o la 
pietà sono un conforto della vita, si fa di ciascuno di 
quei beni che sopra sono assunti come beni per sé, un bene 
derivato rispetto a quello della vita. E così se si dice 
che il sapere accresce la ricchezza, o la giustizia assicura 
la tranquillità, o l'onestà alimenta la fiducia reciproca, 
si pongono, almeno occasionalmente, come derivati, dei 
valori primari, e si assumono come primari rispetto ad essi, 
dei valori derivati.
§È adunque chiaro che i giudizi di valore si legano fra di 
loro in una catena continua, anzi in un groviglio di catene, 
del quale non è necessario qui cercar di capire più 
particolarmente la struttura; e che per queste mutue e varie 
connessioni delle diverse valutazioni fra di loro, si può 
assumere come primario in un sistema di deduzioni un 
giudizio di valore che figura come derivato in un sistema 
diverso. <hi rend="italic">Ma in qualsiasi processo di giustificazione, 
questo giudizio primario di valore espresso o sottinteso ci 
deve essere</hi>; e si tratta di vedere - nel caso di 
valutazioni morali non se spetta alla ragione giustificare 
la scelta, ossia dimostrare da che cosa nasca l'attribuzione 
di valore (che sarebbe precisamente fare del valore diretto 
un valore derivato; la quale dimostrazione, se è possibile, 
nessuno dubita che sia un processo razionale); ma, se ci sia 
un principio di valutazione, una affermazione <hi rend="italic">diretta o 
primaria</hi> di valore <hi rend="italic">che sia razionale in sé</hi>, e che si 
distingua come razionale da altre valutazioni <hi rend="italic">primarie</hi>, 
che <hi rend="italic">non siano in sé razionali</hi>; cioè che non sia 
razionale accettare, che la ragione impedisca di ammettere.</p></div2>
<div2><head>Capitolo terzo</head>
<head>RAGIONE ED EGOISMO</head>
<p>Se si tien conto di quanto s'è avvertito sopra, la 
questione della razionalità o irrazionalità dell'egoismo 
si riduce a vedere se l'egoista, accettando il principio 
assiologico che assume come primario quando giustifica il 
suo sistema di valutazioni egoistiche e le massime di 
condotta corrispondenti, rinneghi la ragione, e quindi, 
poiché è ragionevole, si trovi in contraddizione con se 
stesso. E cadrebbe in contraddizione:</p>
<p>O perché operando da egoista non raggiunge lo scopo al 
quale è rivolta la sua opera<note place="foot"><p>
Non si può considerare come esempio di contraddizione 
intrinseca dell'egoismo il caso frequentissimo e 
comunissimamente notato di chi si mostra in questa o quella 
circostanza egoista perché <hi rend="italic">opera</hi> da egoista o <hi rend="italic">come se 
fosse</hi> egoista, mentre sente dentro di sé di aver torto, 
sente che la sua azione presente è disforme da quel modo di 
operare che la sua coscienza morale riconosce come giusto; 
quel modo di operare che egli <hi rend="italic">approva quando giudica le 
azioni degli altri</hi> e che egli stesso seguirebbe se non 
fosse in gioco. Ossia egli sente che dovrebbe fare così e 
sente che farebbe così se il fare non gli costasse un 
sacrifizio; il sacrifizio di quella certa sua più o meno 
grande comodità.</p>
<p>Ora certamente qui (ed è il caso comune, tipico notato 
migliaia di volte del contrasto, dello scontento interiore e 
del rimorso) questa discordia interna è colta e segnalata 
dalla ragione. È una esigenza razionale l'unità delle 
valutazioni, la costanza dei criteri, la coerenza tra il 
valutare e il fare, ed è un processo razionale che rivela 
le incoerenze e i contrasti. Ma la questione non sta qui.</p>
<p>Il contrasto segnalato per il quale chi opera da egoista 
è colto in fallo e deve riconoscere il suo torto, è 
possibile perché il supposto egoista ha operato bensì da 
egoista, ma <hi rend="italic">sente e giudica e valuta</hi> conforme a 
giustizia. Egli è in contraddizione perché il criterio di 
valutazione, cioè di scelta tra i motivi, seguito nella sua 
azione concreta è contrario al criterio di valutazione che 
egli <hi rend="italic">accetta come persona morale</hi>, che applica nel 
giudizio sulle azioni altrui e, in quanto riesce ad essere 
imparziale in causa propria anche a se stesso.</p>
<p>E la vera questione qui sarebbe di vedere <hi rend="italic">se quel 
criterio</hi> di valutazione che egli accetta <hi rend="italic">come persona 
morale</hi> è posto dalla ragione; se dato che non fosse 
sentito e accettato dalla sua coscienza, potrebbe un 
processo razionale farlo sorgere.</p></note>.</p>
<p>O perché il criterio egoistico contrasta con altri che 
l'<hi rend="italic">egoista</hi> stesso in quanto egoista non può fare a meno 
di accettare e di ammettere.
§È certo che l'egoista spesso sbaglia i conti e fallisce lo 
scopo; ma questo non ha che fare nella questione. I conti li 
sbagliano un po' tutti, o li possiamo sbagliare, senza che 
ciò voglia dire nulla circa il valore o il disvalore, la 
dignità o l'indegnità dei nostri scopi. Lo sbagliare 
riguarda la scelta o l'uso dei mezzi e dà luogo ad un 
giudizio di abilità o inabilità, di successo o di 
insuccesso; e sbagliano i conti i filantropi forse più 
spesso degli egoisti. Lasciamo dunque le delusioni che 
possono venire agli egoisti da errori di calcolo.</p>
<p>Concludente invece, anzi decisiva, sarebbe, se valesse, 
l'altra obbiezione che non si possa essere egoisti senza 
contraddirsi. La quale però ha il torto di configurare un 
egoista incoerente (anche se in <hi rend="italic">realtà</hi> è il tipo 
comune, anzi forse cedendo appunto alla suggestione della 
realtà) cioè, che pretende bensì di subordinare ogni 
interesse, di qualunque genere, degli altri al suo interesse 
proprio, ma pretende insieme che gli altri non facciano 
così; e ha l'aria di dire agli altri: ma, insomma, se fate 
gli egoisti anche voi, come faccio io a servirmi di voi per 
i miei comodi? - Naturalmente quando si è foggiato un 
egoista su questo tipo, è facile dimostrare che si 
contraddice. Non è mai, in generale, molto difficile 
ritrovare in qualche cosa qualcos'altro che vi sia posto 
dentro prima.</p>
<p>Ma non vi può essere un egoista coerente? E come si 
dimostrerebbe che non vi può essere? Vediamo come dovrebbe 
essere; e se, essendo coerente, cesserebbe di essere 
egoista. Questa è manifestamente la tesi che si deve 
dimostrare per concludere alla irrazionalità dell'egoismo.</p>
<p>Egoista coerente è chi riconosce buono l'operare di 
ciascuno quando è dettato dal suo interesse maggiore, ossia 
buono per ciascuno il modo di operare che procura ad esso 
operante il maggior numero di vantaggi e il minor numero di 
danni; ossia, un egoista coerente è esso senza riguardi per 
gli altri, ma ammette e trova naturale e legittimo nello 
stesso tempo, che ciascun altro sia senza riguardi per lui. 
È pronto a sopraffare, potendo farlo senza danno, gli 
altri; ma non protesta se altri, potendo, sopraffà lui. - 
Dov'è qui la contraddizione?
§Si dirà che così facendo si riesce all'uno o all'altro di 
questi risultati: o alla limitazione reciproca degli egoismi 
per mezzo di norme di condotta che li renda compatibili, e 
abolisca lo spettro hobbesiano del <foreign lang="lat">"bellum omnium contra 
omnes"</foreign>; o al riconoscimento del valore supremo, della 
forza come criterio ultimo della condotta.</p>
<p>Ora il primo risultato - si dirà - è la negazione 
dell'egoismo; l'egoismo, diventando ragionevole sbocca in un 
criterio diverso, anzi contrario: si fa legge, cioè 
diritto, cioè giustizia.</p>
<p>Il secondo tiene sospesa sull'egoista la spada di Damocle 
della sua condanna: il più forte d'oggi può essere più 
debole domani, il più forte contro i singoli è meno forte 
contro la coalizione dei singoli. Il numero, il "gregge" 
può sopraffarlo; e se lo sopraffà esso ha ragione perché 
è il più forte. Per sostenere che il criterio della forza 
deve valere soltanto tra i singoli e singolarmente presi, 
occorrerebbe un altro presupposto, un altro giudizio, un 
altro criterio fuori della forza, che valga a distinguere 
entro quali limiti l'uso della forza è legittimo. Ma fuori 
di questa clausola (che ricondurrebbe al risultato 
precedente), la forza contiene in sé la propria condanna 
perché genera da sé la propria negazione.</p>
<p>Né l'uno né l'altro di questi discorsi che paiono 
vittoriosi è, se si guarda spassionatamente, concludente.
§Cominciamo dal secondo. È bensì vero che l'egoismo se non 
scende a patti con gli egoismi che gli si possono 
contrapporre sbocca nel criterio della forza; ma il criterio 
della forza non si nega e non si smentisce finché si 
ammette che esso valga per tutti<note place="foot"><p>
Se si trova difficoltà a immaginare seguito questo criterio 
fra gli individui, non c'è che da pensare al principio che 
ha regolato in ultima istanza, - fino a ieri, se non fino ad 
oggi, i rapporti fra gli stati, e che dovrebbe regolarli 
sempre secondo l'imperativo nazionalistico - o etnico o 
storico, che passò e passa tuttora - agli occhi di molti - 
come il solo imperativo "seriamente" politico.</p>
<p>In questa concezione dei rapporti fra gli stati non domina 
forse nella sua forma rigorosa quella tesi estrema - che lo 
Stirner formulò per i singoli individui - e che parve ad 
alcuni per il suo stesso rigore una caricatura ironica 
dell'anarchismo <hi rend="italic">di una società di egoisti</hi>, che vale fin 
che mi giova e dura finché mi piace?</p>
<p>O si vorrebbe dire che non sono "ragionevoli" i politici, 
filosofi o no, che accettano e difendono questo criterio, 
non solo come l'unico criterio possibile, - in determinate 
circostanze storiche, - ma come il solo "razionale?" 
Senonché anche la razionalità dell'egoismo statale non è 
data, ma presupposta, o fondata su un presupposto: che 
l'<hi rend="italic">interesse</hi>, anzi, un certo interesse dello stato abbia 
un valore incondizionatamente supremo.</p></note>, che la mia volontà 
sia legge finché il più forte sono io, e che sia legge la 
volontà degli altri quando più forti sono gli altri. 
Sarebbe invece smentita appunto, quando valesse finché il 
più forte sono io e non valesse più se il più forte è un 
altro. Si può dunque dire che il criterio della forza può 
riservare delle sorprese, e portare, a chi l'accetta, più 
danni che utili. Ma non si può dire che sia in sé 
contraddittorio; come non è contraddittorio per un 
giocatore accettare la legge del gioco coi suoi rischi e le 
sue promesse, anche se queste sono superate da quelli.</p>
<p>Ciò riguarda dunque, non la coerenza intrinseca del 
criterio, ma la questione se a un egoista accorto convenga o 
no di farne la sua legge. Se ci pensa bene, se pesa il pro e 
il contro con prudenza, forse non sceglierà una strada 
nella quale i pericoli sono superiori alle speranze.
§Ed ecco l'altra alternativa: l'egoismo che si limita e si 
fa diritto<note place="foot"><p>
Chiedo scusa al lettore se adopero questa volta frasi di 
questo genere - adatte più ad effetti stilistici che a 
precisione di pensiero - per segnalarne il pericolo.</p>
<p>Non bisogna dimenticare che in queste espressioni 
"l'egoismo che si nega", "l'arbitrio che limita se stesso" e 
molte altre somiglianti, il senso voluto significare è reso 
possibile perché e in quanto il termine in questione 
(<hi rend="italic">egoismo</hi> o altro) è preso a indicare in una <hi rend="italic">due</hi> 
significazioni diverse: nell'una è <hi rend="italic">astratto</hi> (la 
connotazione comune a tutti egoismi); nell'altra è il 
<hi rend="italic">collettivo</hi> (l'insieme degli egoismi particolari e degli 
arbitri diversi che <hi rend="italic">si contrastano</hi>).</p></note>.</p>
<p>Ma qui è ancora più facile scorgere l'equivoco e può 
parer superfluo il metterlo in evidenza. L'egoista che 
accetta il diritto come garanzia della <hi rend="italic">sua</hi> sicurezza, 
della <hi rend="italic">sua</hi> tranquillità, della <hi rend="italic">sua</hi> libertà, cioè 
la limitazione dell'egoismo per motivi egoistici, non cessa 
perciò solo di essere egoista, e non v'è nessuna 
contraddizione intrinseca, per lui, nell'accettare 
condizioni che per lui sono vantaggiose. Che un diritto 
così giustificato non abbia valore morale e non debba 
identificarsi con la giustizia è evidente: che un diritto 
il quale non abbia altro fondamento che questo calcolo 
egoistico sia poco saldo e non abbia più consistenza di 
realtà storica che lo stato di natura, è inutile dire; ma 
non si può dire in nessun modo che l'egoista contraddica se 
stesso quando accetta e riconosce una legge che limita il 
suo egoismo. E l'economia politica assume, come tutti sanno, 
l'ipotesi dell'uomo che produce e scambia la ricchezza 
secondo motivi egoistici e per puri motivi egoistici, ma 
osserva perfettamente le altre forme giuridiche più 
rigorose della giustizia, senza che questa osservanza venga 
a contraddire menomamente il presupposto egoistico. Anzi, 
ognuno sa che la limitazione più rigida e più 
incondizionata dei fini particolari di ciascuno sotto la 
legge di un dispotismo senza limiti e senza controllo, è 
giustificata dal Hobbes in nome dell'egoismo e 
dell'espressione più elementare e più grossolana 
dell'egoismo (la conservazione della vita); e che a un 
calcolo puramente egoistico si riconducono dall'Helvetius 
(cosa parimenti notissima) ogni forma di condotta ed ogni 
azione umana. E nelle dottrine che prendono nome di 
utilitarie (con un battesimo antonomastico che non si 
capisce se faccia più torto, come si crede, alle dottrine, 
o a chi le ha designate con questo nome<note place="foot"><p>
Il quale è un tacito riconoscimento che gli uomini 
considerano veramente <hi rend="italic">utili</hi> soltanto le azioni che 
servono a <hi rend="italic">certi</hi> fini e a <hi rend="italic">certe</hi> soddisfazioni loro. 
Ma <hi rend="italic">utili</hi> in qualche modo sono tutte le azioni; se no (ah 
questo si), non sarebbero ragionevoli. Sono utili, o credute 
utili, al fine a cui sono dirette, economico, scientifico, 
estetico, religioso, politico, ecc.. Che siano dette utili 
soltanto le <hi rend="italic">prime</hi>, parrebbe dunque significare che 
abbiano vera importanza per l'uomo soltanto quei certi fini, 
che poi si dimostra con molti discorsi che sono meno nobili 
degli altri.</p></note>), la difficoltà più grave, la sola 
difficoltà insormontabile dal punto di vista del proposito 
che le ispira, è quella che nasce dalla esigenza di 
conciliare la utilità individuale con la utilità sociale: 
alla quale esigenza si crede di soddisfare nel modo più 
efficace, facendo dell'utile della società, il mezzo e la 
condizione dell'utile individuale; cioè giustificando da un 
punto di vista egoistico, le norme della vita sociale.</p>
<p>E questo stesso sforzo di giustificare con una motivazione 
egoistica ogni ordine di attività anche più elevata non 
solo dimostra che è tutt'altro che evidente la 
contraddizione intrinseca e la irrazionalità dell'egoismo, 
ma fa pensare piuttosto il contrario: che l'illusione di 
questa possibilità sia nata, e la tenacia dello sforzo 
alimentata, appunto dall'opinione che la via migliore, se 
non l'unica, di persuadere che l'operare moralmente è 
conforme alla ragione, sia di mostrare che le norme morali 
coincidono con quelle di un bene inteso cioè di un 
intelligente egoismo.</p>
<p>Ma con ciò <hi rend="italic">si suppone</hi> o si accetta, ma non si 
<hi rend="italic">pone</hi> la pretesa legittimità evidente per sé 
dell'egoismo, come norma suprema di condotta, <hi rend="italic">accanto o 
contro</hi> la legittimità del criterio opposto. Ed è sempre 
sottinteso il <hi rend="italic">presupposto arbitrario che vi sia un 
criterio di valutazione il quale è per sua natura conforme 
alla ragione, di fronte ad altri criteri contrari</hi>. Mentre 
contrario alla ragione non è né l'uno né l'altro criterio 
per sé. Ma è soltanto la pretesa di accettare un certo 
criterio e insieme non accettarlo, di ammetterlo come norma 
di condotta e non applicarlo.</p></div2>
<div2><head>Capitolo quarto</head>
<head>LA RICERCA DEL FINE SUPREMO</head>
<p>Con ciò la tesi egoistica cerca di porsi su quella 
medesima via che è nella tradizione dei sistemi e delle 
scuole la via più comune del razionalismo morale, ed è in 
effetto la più semplice, si direbbe quasi la più ovvia ed 
ingenua: quella notissima di ricondurre le norme a un 
<hi rend="italic">bene</hi>, a un <hi rend="italic">fine</hi>, a un <hi rend="italic">ideale</hi>, di cui si è 
riconosciuto o si debba riconoscere incontestabile il valore 
supremo.</p>
<p>Qui ciò che fa da <hi rend="italic">principio</hi> della dimostrazione da 
"assioma medio" o proprio della costruzione morale, è il 
giudizio in cui si assume questo valore e questa dignità 
suprema del fine. Posto che il fine assunto sia il fine che 
l'uomo riconosce come supremo e che si dimostri come le 
norme morali siano ordinate ad esso, la loro legittimità è 
dimostrata.</p>
<p>Quale sia questo fine e in che consista spetta alla 
ragione di trovare o di giudicare; di <hi rend="italic">trovare e 
formulare</hi>, se questo fine supremo è dato e si assume come 
riconosciuta e incontestata la sua validità di <hi rend="italic">supremo</hi>; 
- di <hi rend="italic">giudicare</hi>, se su questo valore cade dubbio, o se si 
pensa che non basti un riconoscimento di fatto, ma sia 
necessario un riconoscimento di diritto; che spetti alla 
ragione, non già o non soltanto di scoprire, se vi è, un 
tal fine, ma di giudicare <hi rend="italic">perché esso debba valere</hi>. 
Nella prima maniera il valore del fine e quindi del criterio 
supremo che la costruzione logica assume, e sul quale si 
fonda la giustificazione delle norme morali, è 
manifestamente <hi rend="italic">dato</hi> alla ragione, non <hi rend="italic">posto da lei</hi>; 
ma l'assumerlo può apparire e appare praticamente 
legittimo, finché è ammesso e fuori di contestazione che 
il fine è supremo, perché è in realtà il fine unico, 
segnato dalla stessa "natura umana"; quello a cui si 
riducono tutti i fini particolari; che li comprende, li 
concilia e li subordina tutti. Tale è nella sostanza il 
procedimento logico delle dottrine che assumono come fine 
<hi rend="italic">naturale</hi> - al quale necessariamente si riconduce o mette 
capo qualsivoglia fine parziale - la <hi rend="italic">felicità o la 
perfezione</hi> o altro preteso fine dello stesso tipo, che li 
compendii tutti. Ma è appena necessario osservare come 
quegli stessi caratteri per i quali pare così naturale, 
così evidente e così "ragionevole", riconoscere questo 
fine come il fine per eccellenza, senza contestazione e 
senza eccezione comune e costante e incoercibile della 
natura umana, sono quei medesimi che fanno di questo fine 
<hi rend="italic">apparentemente unico</hi>, un termine vago e vacuo di ogni 
contenuto determinato e concreto; del quale nessuno contesta 
che sia supremo, finché ciascuno può dare a quel termine 
il significato che si accorda, per lui, col valore che gli 
si attribuisce di supremo.</p>
<p>Ma perché una qualsiasi costruzione sia possibile è 
necessario che il termine assuma un <hi rend="italic">certo contenuto 
determinato</hi>; il quale contenuto è esso che serve di 
fondamento alla deduzione; mentre ciò di cui si riconosce 
come supremo e fuori di contestazione il valore è quella 
<hi rend="italic">Felicità (o Perfezione, o altro Bene</hi>) della quale quel 
contenuto assume la veste, il titolo e le prerogative; e in 
nome della quale si presenta appunto come fine. E così 
accade che, mentre nell'apparenza il fine è <hi rend="italic">uno</hi>, in 
realtà è duplice: uno è il fine <hi rend="italic">nominalmente assunto</hi>, 
a significazione indeterminata e che per sé non potrebbe 
servire a costruirvi sopra che delle tautologie 
inconcludenti, ma che reca il titolo e le insegne, e quasi 
la formula magica, della sua sovranità: ed è la felicità 
(o quell'altro termine dello stesso genere); l'altro è il 
fine <hi rend="italic">realmente assunto</hi>. Il contenuto determinato che 
serve alla deduzione, che regge la dottrina, e che fornisce 
veramente il criterio al quale si riconduce logicamente la 
legittimità delle norme, dei precetti e dei giudizi che se 
ne ricavano.</p>
<p>Così resta <hi rend="italic">giustificato in nome della felicità</hi> ciò 
che viene <hi rend="italic">determinato in conformità a quel certo 
contenuto</hi>. L'uno serve a costruire, l'altro a dar valore 
alla costruzione.
§Ora finché si ammette che la felicità o quel qualsiasi 
altro termine che lo sostituisce consiste veramente <hi rend="italic">in 
quel contenuto</hi> sul quale si è costruita la dottrina, e 
l'accordo sulle deduzioni favorisce e conforta questa 
certezza, la distinzione fra il <hi rend="italic">dato</hi> della costruzione e 
il <hi rend="italic">supposto</hi> che lo investe del valore di fine, non ha 
luogo, o apparirebbe ingiustificata o pedantesca. È, o si 
ammette come pacifico, che il dato e il supposto coincidono, 
che l'uno esprime il significato dell'altro.</p>
<p>Ma se, sotto l'apparente unità del termine si mostrano le 
differenze di contenuto; e i fini particolari che si 
credevano fusi e, unificati in quell'unico fine, rivelano la 
loro incompatibilità; e un fine e un ordine o specie di 
fini pretende di valere come sommo, subordinando a sé od 
escludendo gli altri; allora è necessario scegliere.</p>
<p>E la scelta tra due o più specie di "Felicità" (come tra 
due o più forme di "Perfezione") non può essere fatta in 
nome della felicità. Tra due o più ordini di fini che si 
presentano come fini della "natura umana" non si può 
sentenziare in nome della natura; oppure si deve ricorrere a 
distinzioni tra felicità e felicità, tra natura e natura, 
che rivelano l'assunzione aperta o tacita di un criterio che 
serve a distinguere la <hi rend="italic">vera</hi> da una <hi rend="italic">falsa</hi> o apparente 
felicità, e a determinare in che consista e in che si 
appunti la "vera" natura umana.
"Considerate la vostra semenza..."
§E così il riconoscimento di fatto si muta in 
riconoscimento di diritto. Non è questo davvero, 
finalmente, il compito della ragione? Di far capire, di 
persuadere, di dimostrare che alcuni fini sono degni e altri 
sono indegni dell'uomo, alcuni superiori, altri inferiori? E 
fare questa scelta non vuol dire fare, una gradazione di 
fini, e giudicare quale meriti di essere riconosciuto come 
il fine supremo che serva di termine di confronto, per 
subordinare quelli che si conciliano ed escludere quelli che 
sono inconciliabili con esso? Qui adunque pare veramente che 
sia razionale, non solo il processo di deduzione dal fine, 
ma razionale la scelta stessa del fine, il riconoscimento 
del valore che esso deve avere di fine supremo.</p>
<p>Senonché non è difficile scorgere l'equivoco e trovarne 
la origine. Il criterio in base al quale la ragione giudica 
la dignità dei fini, ne fa la scelta, la subordinazione e 
la esclusione, è desunto dalla coscienza morale, cioè in 
ultimo da quelle stesse valutazioni che la costruzione 
razionale è chiamata a giustificare. In realtà il giudizio 
della ragione è il frutto di un processo che è bensì esso 
razionale, ma che si fonda su dati di valutazione morale. Il 
processo reale, palese o nascosto, è, in breve, questo:</p>
<p>La coscienza morale dice all'uomo quale è la condotta 
buona, la condotta che è giusto che segua, che deve 
seguire.</p>
<p>La ragione mostra (non cerchiamo se con regressione del 
tutto rigorosa e univoca, ma in ogni caso adempiendo un 
ufficio che è propriamente e incontestabilmente suo), 
mostra, dico, che quella condotta è ordinata a certi 
effetti, raggiunge un fine che è perciò - dal punto di 
vista deduttivo e giustificativo dell'esigenza razionale che 
vuole l'unità e la coerenza - il <hi rend="italic">bene</hi> morale; e poiché 
non sarebbe morale se non valesse come sommo, questo Bene 
deve essere riconosciuto e posto come supremo.</p>
<p>Non è dunque perché la ragione lo giudica supremo che 
esso vale come fine morale; ma è perché esso deve valere 
come fine morale, deve adempiere a questo ufficio nella 
unità logica del sistema, che la ragione gli riconosce 
questo valore di fine supremo. Il che viene a dire che il 
<hi rend="italic">titolo</hi> sul quale il giudizio della ragione è fondato, 
il criterio seguito nella scelta è il carattere che esso 
assume, o è capace di assumere, di fine morale.</p>
<p>Riconoscergli questa attitudine, questa capacità a dar 
ragione dei giudizi morali, a servire ad essi di principio 
di giustificazione, cioè di <hi rend="italic">dato</hi> dal quale 
razionalmente si ricavano le norme, equivale a riconoscerlo 
come <hi rend="italic">fine</hi> morale; e assumerlo come tale, equivale ad 
assumerlo come <hi rend="italic">supremo</hi>.</p>
<p>Adunque è bensì la ragione che giudica questa attitudine 
o questa capacità che ha il fine di servire di 
giustificazione dei giudizi morali. Ma il <hi rend="italic">valore morale</hi> 
di queste valutazioni è <hi rend="italic">dato</hi>, deve essere ammesso o 
presupposto. La ragione porta il suggello di questo valore 
su quel fine <hi rend="italic">del quale essa mostra la congruenza con le 
valutazioni morali</hi>.
§Se in questo proposito di ricondurre le valutazioni della 
coscienza morale a un fine unico, possa riuscire o no, e, 
dato che possa, entro quali limiti e con quali frutti, è 
una questione che qui può essere lasciata in disparte. Ciò 
che importa notare è che quel "Fine" ha valore supremo per 
l'uomo dotato di coscienza morale; per una <hi rend="italic">natura umana</hi> 
per la quale <hi rend="italic">valga l'esigenza morale</hi> e valgano le 
valutazioni che essa richiede e che la esprimono. È supremo 
dunque nell'<hi rend="italic">ipotesi</hi> che l'uomo senta la <hi rend="italic">superiorità</hi> 
di certe aspirazioni su certe altre, di certe attività su 
certe altre, di una "natura" su l'altra.</p>
<p>Per far riconoscere il valore supremo di questo fine noi 
dobbiamo dunque <hi rend="italic">supporre ammesso il valore</hi> di quei 
<hi rend="italic">giudizi morali</hi>, dei quali <hi rend="italic">dimostreremo poi 
razionalmente</hi> la validità, deducendoli da quel fine.</p>
<p>Sono questi <hi rend="italic">giudizi</hi>, di cui è o si assume 
incontestabile il valore morale, il <hi rend="italic">dato o i dati primi</hi> 
della costruzione assiologica; e la ricerca del fine supremo 
non è che lo sforzo logico di ricondurli a un solo 
principio di valutazione, a un unico criterio; di costruirli 
in sistema. Del quale perciò la <hi rend="italic">validità logica</hi>, la 
coerenza necessaria, l'unità di sistema è posta 
dall'esigenza razionale; ma la <hi rend="italic">validità assiologica</hi> 
esprime una <hi rend="italic">esigenza morale</hi>, la quale è <hi rend="italic">già data o 
postulata</hi></p></div2>
<div2><head>Capitolo quinto</head>
<head>"MASSIME RAGIONEVOLI" E "PRINCIPI RAZIONALI"</head>
<p>Se i giudizi primari di valore, i criteri ultimi, attorno 
a cui si raccolgono e ai quali si subordinano le 
valutazioni, sono assunti e non posti dalla ragione, come si 
può parlare - e manifestamente se ne parla con fondamento - 
di massime di condotta sulle quali tutte le persone 
"ragionevoli" vanno d'accordo, e il dissentire delle quali 
è tenuto come segno patente di irragionevolezza? Che 
significa ciò se non questo per l'appunto, che basta per 
riconoscere la bontà di quelle massime, essere ragionevoli, 
cioè dunque, che basta la ragione a giustificarle?</p>
<p>Pare infatti di si, a prima vista, e si può anche entro 
certi limiti accettare dall'uso questa forma di espressione 
senza inconvenienti; ma ciò non toglie che l'espressione 
sia impropria e che l'osservazione notissima e comunissima 
prova qualchecosa d'altro; un fatto assai notevole, e a cui 
si collega una considerazione d'importanza capitale per il 
modo d'intendere i rapporti tra valori morali e valori di 
altre specie: che le massime delle quali si discorre, 
esprimono o valutazioni primarie elementari, di cui è 
superflua, perché è comune e manifesta, ogni 
giustificazione, oppure delle valutazioni nelle quali si 
incontrano criteri assiologici tra loro diversi. Sono queste 
valutazioni <hi rend="italic">mediate o indirette</hi> che si possono 
ricondurre così all'uno come a ciascun altro dei criteri 
suddetti; quasi ponte di passaggio a cui mettano capo strade 
di origine diversa, o linea di intersezione di piani 
diversi. Così nel raccomandare i precetti della temperanza 
si incontrano stoici ed epicurei, edonisti e mistici, 
egoisti ed altruisti, sia pure per motivi diversi, ossia in 
vista di fini diversi e anche opposti tra di loro; e nel 
raccomandare l'osservanza dei patti, l'<foreign lang="lat">homo 
aeconomicus</foreign>  e l'<foreign lang="lat">homo ethicus</foreign>  si trovano 
pienamente d'accordo<note place="foot"><p>
Anzi su questa circostanza si fonda la considerazione, a cui 
ho accennato, di importanza capitale per l'etica e di cui ho 
trattato di proposito altrove (confronta <hi rend="italic">Vecchio e nuovo 
problema</hi>, Parte I, Cap. 11, Parte II, Cap. II): cioè che 
una qualità, una virtù, un modo di operare che ha valore per 
un rispetto, può aver valore anche per altri rispetti 
diversi. Un atto morale può avere, anzi di solito ha, anche 
un valore di utilità individuale o sociale e così via. Il 
che spiega: 1° come avvenga che la giustificazione delle 
medesime norme morali si sia potuta cercare in fini di 
natura diversa; 2° come sia possibile, anzi sia la sola 
soluzione legittima del problema, di giustificare, 
ricavandolo da un fine diverso, il precetto morale, questa: 
di considerare la pretesa giustificazione come una 
<hi rend="italic">rivalutazione</hi> sotto un rispetto diverso (edonistico o 
sociale o d'altro genere) di ciò che ha già un valore <hi rend="italic">per 
sé</hi>, morale.</p></note>; ossia qualunque possa essere, tra quelli che 
sono comunemente accolti, il criterio assunto, chi lo 
accetta, deve ragionevolmente accettare quella norma; o, in 
altri termini, qualunque sia, tra i normalmente possibili, 
il fine accolto come supremo, chi lo accetta deve 
riconoscere che esso richiede come suo mezzo o condizione 
quel modo di operare.</p>
<p>Non riconoscerlo vorrebbe dire volere il fine e non il 
mezzo. Ora riconoscere che se si vuole il fine bisogna 
volere il mezzo, che se si accetta un principio bisogna 
accettare le conseguenze, questo è appunto, essere 
ragionevole. E poiché dai diversi principi tra i quali 
suole essere cercato, secondo le tendenze, quello che si 
assume come criterio, la deduzione logica conduce a quel 
medesimo precetto, questo precetto appare <hi rend="italic">fondato in 
ragione, ragionevole</hi> per sé. E in effetto, non si 
potrebbe giustificare se non per mezzo della ragione; 
appunto perché è essa che ne dimostra volta a volta la 
connessione necessaria con ciascuno dei criteri che possono 
essere rispettivamente assunti per legittimarlo. Ma il 
valore di questi criteri primi o supremi è, per ciascuno 
dei casi, ammesso o presupposto. Di che si ha la riprova nel 
fatto che se, per ipotesi, si assume un criterio le cui 
conseguenze valutative non coincidono con le valutazioni 
comuni, cessa di apparire "ragionevole" quel modo di operare 
che è ritenuto - ed è in effetto - tale, finché sono 
considerati come legittimi i criteri consueti.</p>
<p>Usar pietà diventa irragionevole se chi usa pietà è 
persuaso che il fine più degno è la formazione del 
<hi rend="italic">superuomo</hi> e che a formare il superuomo è necessario 
essere spietati. Questo esempio può parere poco convincente 
perché troppo remoto dalla probabilità di essere 
riconosciuto e accolto. Ma, lasciando pure di notare che 
esso sarebbe probativo anche se fosse del tutto 
ipotetico<note place="foot"><p>
E non è, come tutti sanno.
Né si dica che il Nietzsche è finito al manicomio; ciò non 
proverebbe nulla: l° perché non è teoria solo del 
Nietzsche ma di molti: e divenne in veste politica, dottrina 
di un popolo o di una razza; 2° perché quando il Nietzsche 
la pensò non era pazzo; 3° perché anche se fosse stato 
pazzo, la teoria di un pazzo non è necessariamente una 
teoria pazza; 4° perché in ogni caso sarebbe da dire non 
che è <hi rend="italic">irragionevole</hi> la massima, la quale, <hi rend="italic">poste quelle 
premesse</hi>, è ragionevolissima, ma che è <hi rend="italic">inumano</hi>, o 
<hi rend="italic">ripugnante</hi>, o <hi rend="italic">indegno</hi>, <hi rend="italic">accettare</hi> una o l'altra 
delle premesse, o ambedue.</p></note>, è da osservare che pur 
prescindendo da negazioni e contrasti così recisi, 
sull'accordo tra le <hi rend="italic">persone ragionevoli</hi> sono da fare 
assai più riserve che non paia a prima vista; appunto 
perché, dove il consenso abituale del costume e l'accordo 
delle opinioni accettate senza critica non sopraffà o non 
nasconde le divergenze, e soprattutto nel campo della vita 
interiore, queste sono assai maggiori che non si creda. Anzi 
si può dire che su certi campi l'accordo tra persone di 
tendenze e di indirizzi morali diversi è raggiunto, non 
<hi rend="italic">in grazia</hi> della ragione, ma <hi rend="italic">nonostante</hi> la ragione, 
la quale se fosse rigorosamente applicata, richiederebbe un 
modo diverso di valutare e di giudicare l'azione. Il che 
viene a dire che qui l'accordo c'è, non perché tutti sono 
ragionevoli, ma perché alcuni si dimenticano di essere, o 
credono di essere mentre non sono.
§Nell'esempio allegato sopra si ha la prova di un giudizio 
di valore tenuto come contrario alla ragione, che appare 
conforme a ragione quando muti il criterio al quale si 
riconduce.</p>
<p>Non meno, anzi più significativo è il caso inverso, di 
principi tenuti come razionali che cessano di essere 
riconosciuti tali, se cessano di essere ammessi certi dati o 
postulati dei quali si sottintendeva che non potessero 
essere ragionevolmente negati.</p>
<p>Di che l'esempio storico più insigne e più istruttivo è 
offerto da quei principi etico-giuridici che passano come il 
modello caratteristico di una costruzione puramente 
razionale.</p>
<p>Anzi, su questa idea che la costruzione giuridica del 
secolo XVIII - della quale l'espressione più 
nota è la Dichiarazione dei diritti dell'89<note place="foot"><p>
Ma è tutt'altro che l'unica perché fu preceduta, come è 
noto, non solo delle dottrine del liberalismo inglese, ma 
anche dai <foreign lang="eng">Bills of Rights</foreign>  dei diversi stati 
dell'Unione Americana. E quanto al luogo comune delle 
"Ideologie francesi" ha ragione il Janet, di rilevare che 
<hi rend="italic">in un testo scolastico universitario inglese</hi>, 
"<foreign lang="lat">Philosophiae moralis institutio compendiaria</foreign> ", 
stampato a Glasgow nel 1742, di un autore 
tutt'altro che ignoto, l'Hutcheson, si parla come di cosa 
pacifica, <hi rend="italic">venti anni prima del Rousseau</hi>, del patto 
primitivo degli uomini fra di loro, e dei sudditi col loro 
governo.</p></note> - sia
una pura astrazione razionale, è fondata la
critica ormai stereotipa che si ripete in nome del senso 
storico; mentre nella elaborazione e nella sistemazione di 
quei principi ebbe la sua parte, e la adempì 
magistralmente, la ragione; ma non era e non è la ragione 
che ne pone la validità e ne fa sentire la giustizia.</p>
<p>Il vero difetto della costruzione razionale non è di aver 
per soggetto l'uomo astratto in luogo dell'uomo storico 
(qualsiasi costruzione, non solo sistematica, ma anche 
storica, non può fare a meno dell'astratto), ma è di aver 
assunto a fondamento della propria costruzione un astratto 
(l'uomo-ragione) insufficiente a reggere l'edificio che si 
voleva fondare su di esso.</p>
<p>Infatti l'uomo-ragione supposto dal razionalismo non è 
soltanto ragione; è, insieme e imprescindibilmente, nel 
concetto razionalistico, l'uomo che <hi rend="italic">ammette certi 
principi, espressi</hi> o sottintesi, che sono <hi rend="italic">incorporati e 
assorbiti</hi>, almeno nell'opinione comune, surrettiziamente e 
inconsapevolmente nel concetto di uomo-ragione.</p>
<p>Non si capisce la razionalità dei diritti dell'uomo e del 
cittadino, se non <hi rend="italic">supponendo</hi> che sia un dato razionale 
ammettere che nessun uomo debba essere trattato come 
strumento della volontà altrui; cioè senza supporre il 
<hi rend="italic">valore assoluto dell'uomo come tale</hi>, e il postulato 
giuridico corrispondente, dell'uguaglianza di diritti di 
tutti gli uomini.</p>
<p>È in effetto per questo soltanto che ad ogni uomo in 
quanto cittadino<note place="foot"><p>
Un altro luogo topico che potrebbe senza danno essere 
lasciato in disparte, è quello che vede nei <hi rend="italic">famosi 
diritti</hi> l'affermazione estrema dell'individualismo e la 
tesi dell'<hi rend="italic">individuo-fine</hi> e dello <hi rend="italic">stato-mezzo</hi>. Mentre 
il riconoscimento di quei diritti esprime <hi rend="italic">a parte 
singuli</hi> la garanzia della libertà individuale, ma esprime 
insieme l'ufficio fondamentale e preliminare di ogni stato: 
la tutela della giustizia. E combattere le violazioni della 
libertà e della giustizia, fatte in nome di un preteso 
interesse della collettività e dello stato, non è negare
l'interesse della Società, ma piuttosto difenderlo. Anzi
l'<foreign lang="lat">homo ethicus</foreign>  del secolo XVIII è povero di 
contenuto appunto perché si esaurisce nei doveri
del cittadino, cioè nei valori giuridici e politici, e 
dimentica o trascura i valori propri della vita personale 
interiore.</p>
<p>Il che prova che sono lasciati nell'ombra non solo <hi rend="italic">i 
fini propri dello stato (uffici positivi</hi>) ma anche i 
<hi rend="italic">fini speciali</hi> dei singoli; appunto perché domina e vince 
ogni altra preoccupazione quella dei fini comuni universali 
e fondamentali - così per la vita individuale come per la 
vita sociale - della libertà e della giustizia.</p></note>sono 
riconosciuti di fronte allo stato tutti quei diritti che 
fanno scandalizzare Comte, sogghignare Marx e sorridere 
l'<foreign lang="lat">homo historicus</foreign> .</p>
<p>Mentre, se si esclude quel supposto e si ammette che lo 
stato abbia un valore in sé superiore a quello della 
persona, o se si ammette che i diritti debbano essere 
subordinati alla cultura, alla posizione sociale, alla 
costituzione politica dello stato, quei diritti "naturali" 
non hanno più nessuna ragione di essere riconosciuti come 
diritti.</p>
<p>Ma il <hi rend="italic">principio</hi> che la persona umana ha valore per sé 
e che non è giusto usare la persona come mezzo, è un 
<hi rend="italic">postulato di valore</hi> (così come è un postulato di 
valore il principio che ogni uomo, in quanto soggetto di 
diritti, valga quanto qualsiasi altro); i quali possono 
essere assunti e possono essere negati senza che chi li 
accetta o li nega cessi, per questo fatto dell'accettarli o 
negarli, di essere ragionevole, o diventi ragionevole se non 
era.</p>
<p>Perciò non è da meravigliare che quando i postulati di 
valore impliciti in quella costruzione razionale del diritto 
sono messi in dubbio o negati, la costruzione debba sembrare 
campata in aria. Mentre non era campata in aria, e non è, 
per chi assume come soggetto di quei diritti un uomo che è 
dotato di ragione non solo, ma insieme di una certa 
<hi rend="italic">coscienza morale e giuridica</hi>; la coscienza morale e 
giuridica che si raccoglie nei detti postulati e si può 
dedurre da essi.
§Questi postulati il razionalismo aveva torto di pensare che 
fossero impliciti necessariamente nella ragione, ossia di 
credere che "uomo ragionevole" volesse dire insieme uomo che 
accetta quei <hi rend="italic">principi</hi> di valutazione. (Il che non vuol 
dire, si badi bene, che avesse torto nell'accettarli e 
nell'assumerli come degni di essere accettati).</p>
<p>Ma se si <hi rend="italic">ammette o si suppone</hi> che siano accettati, la 
costruzione razionale che se ne ricava, come dottrina dei 
rapporti etici e giuridici che <hi rend="italic">governerebbero</hi> qualsiasi 
società umana, nella quale essi <hi rend="italic">fossero sanciti</hi> come 
criteri supremi della condotta, in ogni sua forma - sia dei 
cittadini tra di loro, sia dei cittadini verso lo stato, e 
inversamente, sia degli stati fra di loro -, non solo non è 
illegittima, ma è la sola legittima.</p>
<p>E il suo <hi rend="italic">valore etico</hi>, giova affermarlo, sussiste, se 
c'è, qualunque possa essere la distanza che si osserva o si 
immagina intercedere fra uno stato conforme a quella 
esigenza ideale, e questa o quella forma di realtà storica 
e concreta.</p>
<p>Anzi, per chi assume quell'esigenza come avente valore 
morale supremo, i doveri corrispondenti all'attuazione e 
all'osservanza di quei rapporti saranno i doveri 
fondamentali precedenti in autorità e in obbligatorietà 
ogni altra sfera di doveri, e i diritti correlativi 
esprimeranno i valori sociali e politici supremi 
<hi rend="italic">indipendentemente</hi> da ogni giudizio sulla realtà e 
attuabilità delle forme ideali di Enti o di rapporti tra 
gli Enti così configurati<note place="foot"><p>
Chiamare la concezione <hi rend="italic">ideale di una forma di diritto una 
astrattezza</hi> e usare questo termine a dispregio, non è 
esatto e non è giusto se non quando questa forma ideale sia 
concepita fuori dalle condizioni necessarie a farlo essere 
diritto. Nel qual caso sarebbe legittimo dire che il diritto 
ideale è un diritto impossibile, e sarebbe sciocco e vano 
concepirlo e parlarne.</p>
<p>Ma un diritto ideale <hi rend="italic">concepito</hi> nelle condizioni che 
sarebbero richieste a farlo sussistere come <hi rend="italic">diritto 
positivo</hi>, non è più astratto che un <hi rend="italic">diritto positivo</hi> 
qualsiasi <hi rend="italic">concepito</hi> nelle sue condizioni storiche. Salvo 
che nel secondo caso le condizioni esterne del diritto sono 
reali, nel primo sono possibili; nel concetto dell'un 
diritto l'idea delle condizioni che ne <hi rend="italic">fanno</hi> o ne 
<hi rend="italic">hanno fatto</hi> un diritto positivo, trova corrispondenza 
nella realtà, e nel concetto dell'altro l'idea delle 
condizioni che <hi rend="italic">farebbero</hi> del diritto ideale un diritto 
positivo, non ha trovato non trova più, in una forma 
storica di realtà, la sua corrispondenza.</p></note>.</p>
<p>Per converso, chi respinge questo postulato, non solo 
può, ma deve, ragionevolmente, negare ogni valore alla 
costruzione razionale corrispondente (sebbene avrebbe 
l'obbligo - in sede di morale - di chiarire quale postulato 
assuma al posto di quello che respinge, e quale sarebbe il 
sistema etico-giuridico che ne discende).</p>
<p>Ma commette una grossolana <foreign lang="lat">fallacia elenchi</foreign> , 
quando pretende di confutare o condannare quella costruzione 
etico-giuridica in nome della <hi rend="italic">realtà</hi> o della 
<hi rend="italic">storia</hi>. Perché la realtà e la storia daranno la 
stregua della attuabilità dei rapporti prospettati nella 
costruzione ideale, ma non del <hi rend="italic">valore</hi> di questi 
rapporti.
§Così il razionalismo assume erroneamente come dati 
razionali dei postulati di valore e si illude di poter 
imporre in nome della ragione dei principi che non valgono 
se non supponendo accettati quei postulati che li 
giustificano: e lo storicismo si illude di togliere ogni 
valore alle costruzioni fondate su quei postulati 
dimostrando che la realtà storica è diversa da quelle 
costruzioni. Come se il riconoscere che gli uomini non hanno 
nelle condizioni di fatto eguali diritti, o che la società 
non è fondata sul contratto, o che non v'è diritto 
naturale, ma vi sono soltanto diritti positivi, equivalga a 
dimostrare: che non sia bene l'eguaglianza dei diritti; e 
che non possa essere apprezzata e apprezzabile una società 
ordinata in modo tale da poter pensare che non sarebbe 
diversa <hi rend="italic">se fosse</hi> costituita per contratto volontario di 
tutti i cittadini; o non possa essere più desiderabile che 
abbia sanzione di diritto e valga come tale un ordine di 
rapporti conforme a certi criteri piuttosto che a certi 
altri.</p>
<p>A risolvere queste questioni, il <hi rend="italic">sapere storico</hi> non è 
competente. D'altra parte lo storico non potrebbe risolverle 
senza cessare di essere storico e diventare "moralista" o 
"ideologo", "reazionario" o "rivoluzionario", "conservatore" 
o "riformatore".</p>
<p>Perché non vi è altra via: O ricusa certi postulati di 
<hi rend="italic">valore</hi> per assumerne altri diversi, pure di <hi rend="italic">valore</hi>. 
O rinunzia, non solo a qualunque giudizio, ma a qualunque 
intervento della volontà umana nella storia, cioè nella 
produzione degli eventi umani. Perché ogni azione 
<hi rend="italic">umana</hi>, cioè consapevole e volontaria, implica una 
direzione verso un risultato che si giudica preferibile tra 
i possibili, cioè implica una scelta, e quindi una 
valutazione.</p>
<p>Tanto nel "razionalismo" quanto nel "realismo" o 
"storicismo", i criteri di valutazione possono bensì essere 
ricondotti a un postulato di valore, ma questo postulato non 
è posto dalla ragione né è dato dalla realtà<note place="foot"><p>
A questa differenza fondamentale tra valutazione e giudizio 
storico, è da ricondurre, a mio giudizio, la questione del 
rapporto tra <hi rend="italic">spirito rivoluzionario e senso storico</hi>, di 
cui tratta dottamente e sottilmente il Mondolfo in un 
articolo del "Nuova rivista storica" (anno I, fasc. III).</p>
<p>Il rivoluzionario (come del resto ogni innovatore di 
grandi o anche di piccole cose, anzi ogni uomo di 
<hi rend="italic">iniziative</hi>) è, o si pone, fuori della storia in 
<hi rend="italic">quanto valuta</hi>, cioè giudica e opta per un ideale; 
(anche se questo ideale è un prodotto storico, non è 
perché è un prodotto della storia che è stimato 
desiderabile, preferito e voluto). È nelle storia e deve 
aver senso storico in quanto è <hi rend="italic">uomo politico</hi>, cioè 
vuole agire sulle condizioni presenti nella direzione 
voluta.</p>
<p>Insomma: in quanto <hi rend="italic">sceglie</hi> tra diverse direzioni 
concepite come possibili (cioè come tali da potere essere 
favorite e contrastate dalle nostre azioni), non è nelle 
storia, se non in quanto sono nella storia e della storia le 
sue stesse idealità morali. In quanto si <hi rend="italic">rende conto 
della realtà</hi> sulla quale vuole agire e del modo col quale 
la sua azione può inserirsi efficacemente su tale realtà, 
è nella storia.</p></note>.</p>
<p>Approvarlo o disapprovarlo, ammetterlo o respingerlo, non 
vuol dire né rispettare o rinnegare la ragione, né 
riconoscere o misconoscere la storia; avere o non avere 
senso storico. Il che è la prova più manifesta che <hi rend="italic">non 
è un dato della ragione</hi> il postulato di valore a cui si 
riconduce l'esigenza espressa nella dottrina del diritto 
razionale, come <hi rend="italic">non è un dato della storia</hi> il 
postulato, pure di valore, a cui si riconduce l'esigenza 
implicita nella dottrina del diritto storico.
§Resta da osservare al nostro proposito per quel che 
riguarda il razionalismo etico-giuridico, come da questa 
illusione che l'universalità della ragione volesse dire 
anche universalità di consenso nei postulati valutativi 
incorporati surrettiziamente in essa, derivò l'errore di 
credere che potesse bastare per fare accettare questi 
postulati "illuminare" le menti, dissipare "i pregiudizi", 
<hi rend="italic">ragionare</hi>; come è nata per contrasto l'illusione 
inversa che per respingere le applicazioni, le "conseguenze 
pratiche" di quegli stessi postulati e dei criteri che ne 
derivano, non ci fosse altra via che di far tacere la 
ragione o screditarla e dare a lei la colpa, non solo delle 
conseguenze, che essa secondo l'ufficio suo veniva svolgendo 
e costruendo in sistema coerente, ma degli errori e delle 
violenze commesse da quelli che smentivano con l'opera i 
principi o li applicavano a rovescio, e più spesso senza 
conoscenza degli uomini e delle cose, cioè senza tener 
conto della realtà concreta e della storia.</p>
<p>E così si passava da una ragione fatta soggetto di meriti 
non suoi, a una ragione fatta oggetto di biasimi non 
meritati. Ma la ragione è al di là di quei meriti, e di 
questa imputazione.</p>
<p>La ragione ha un compito inestimabile; necessario, anzi 
imprescindibile, ma arduo e non finito mai; di costruire 
incessantemente l'unità della persona; l'unità dell'uomo 
teoretico, l'unità dell'uomo pratico e l'unità (a cui 
bisogna pur mirare, come miravano gli antichi) dell'uomo 
teoretico con l'uomo pratico. Ha un ufficio di continua 
eliminazione e ricostituzione; un ufficio nella vita 
spirituale della persona analogo, direi, a quello che ha 
nella vita fisica la circolazione del sangue. Ma non si può 
pretendere di ricavare da essa il principio dell'esistenza, 
ossia il dato o i dati attorno ai quali si possa affermare 
la realtà obbiettiva di ciò che è oggetto del sapere; né 
si possono trovare in essa, o ricavare da essa i criteri sui 
quali si fonda la valutazione e attorno ai quali la ragione 
unifica i giudizi di valore.</p>
<p>Come non dà essa la certezza dell'esistenza, così non 
dà essa la coscienza del valore.</p></div2>
<div2><head>Capitolo sesto</head>
<head>RAGIONE E LEGGE</head>
<p>Resta un'ultima via, la terza (vedi Cap. II); la più 
audace e radicale. È la ragione che pone la legge morale; 
ma perché la ponga non è necessario che ricorra a nessun 
dato o principio materiale, sia stabilito o fondato su 
verità di ordine teoretico o dimostrabili o evidenti per 
sé, sia cercato in un fine a cui possa ricondursi il 
contenuto della legge.</p>
<p>È la esigenza razionale che si pone come legge, senza che 
a costituirla sia necessario fare appello al valore di 
qualche oggetto o risultato dell'azione e dare a quel 
qualsiasi contenuto materiale che venga assunto dalla legge, 
un valore morale pur che sia, all'infuori da quello che gli 
viene dalla forma di legge che lo impronta.</p>
<p>È, come ognun vede, la tesi di Kant, che è non solo la 
più vigorosa, ma la sola veramente rigorosa del 
razionalismo morale. La prima delle vie indicate (Cap. II), 
quella del platonismo, e in modo particolare quella dei 
platonici della scuola di Cambridge, riconduce la morale 
alla ragione perché la riconduce a principi teoretici di 
cui si crede che la ragione dimostri la verità o faccia 
riconoscere l'evidenza: la certezza morale è razionale 
perché è razionale (o è assunta come tale) la certezza 
teoretica. È, si può dire, veramente, un intellettualismo 
morale.</p>
<p>Per Kant invece, non solo i principi pratici non si 
fondano su dati teoretici; ma è soltanto nell'uso "pratico" 
che la ragione può varcare i limiti del fenomeno, e 
affermare del noumeno ciò che è conforme all'esigenza 
della morale, ciò che la ragione postula per il suo bisogno 
pratico.</p>
<p>E i <hi rend="italic">postulati pratici</hi> sono veramente, non postulati 
etici, ma postulati <hi rend="italic">metafisici</hi> affermati sul fondamento 
dell'esigenza etica.
<hi rend="italic">Or dunque l'esigenza razionale che è esigenza formale di 
una legge in generale, in morale è esigenza della 
legge</hi>, di <hi rend="italic">quella</hi> legge che è essa la sola 
razionalmente necessaria.</p>
<p>Ma essendo incontrastato per Kant questo punto, sono 
possibili sul rapporto della forma e della legge col 
contenuto tre soluzioni:</p>
<p>I. O si può intendere che la legge morale è una forma 
senza nessun contenuto; cioè che la forma dà il valore 
morale alla legge e il criterio per osservarla e praticarla, 
senza che occorra una qualsiasi determinazione del 
contenuto.</p>
<p>II. O si può pensare che occorre bensì un contenuto che 
si adatti a quella forma, che sia suscettivo di assumerla o 
di esserne investito; ma non importa che esso sia tale 
piuttosto che diverso. Insomma: è necessario un contenuto, 
ma è indifferente <hi rend="italic">quale</hi> esso sia, purché possa essere 
contenuto di quella forma. Non è perciò escluso a priori 
che possano essere più, fra di loro diversi.</p>
<p>III. Si può pensare che la forma razionale, la forma 
della legge morale conviene a un solo contenuto, quel 
contenuto che si concreta appunto in relazione con quella 
forma. Ossia, che l'esigenza razionale basti a determinare 
univocamente il contenuto della legge<note place="foot"><p>
Forse a queste tre interpretazioni, teoricamente possibili, 
si può trovare che corrispondano le tre formule note 
dell'imperativo kantiano; corrispondano almeno nel senso che 
ciascuna delle tre si avvicina di più rispettivamente a una 
delle interpretazioni possibili che alle altre due. Così la 
prima formula (dell'universalità) sembra rendere possibile 
la prima interpretazione. La formula (terza) dell'autonomia 
del volere come principio di tutte le leggi morali e dei 
doveri conformi ad esse, pare che possa convenire alla 
seconda interpretazione. E finalmente la seconda formula 
(tratta la persona umana come fine, ecc.) pare che risponda 
meglio alla terza interpretazione di un contenuto 
determinato inequivocabile.</p></note>.</p>
<p>La prima interpretazione che sembra la più semplice e 
sulla quale s'è fatto un gran discutere, è insostenibile, 
perché si risolve in un circolo vizioso, dal quale non è 
possibile uscire in nessun modo.</p>
<p>Quella stessa illustrazione kantiana che sembra 
legittimarla mette capo a una formula, che fu bensì intesa 
spesso e trattata come puro criterio dell'universalità 
<foreign lang="lat">sic et simpliciter</foreign>  (la possibilità di concepire 
la massima come legge universale dell'operare), ma che, nei 
termini precisi in cui è espressa, implica di necessità il 
riferimento a un qualche contenuto senza del quale 
mancherebbe ogni possibilità di adoperarla come norma di 
quell'operare del quale vuole esprimere l'obbligatorietà.</p>
<p>Secondo quella formula, il criterio per giudicare della 
bontà della massima è che io possa <hi rend="italic">volere</hi> che valga 
come legge universale. Ma io posso volere che una massima 
valga universalmente, soltanto <hi rend="italic">quando</hi>, o meglio, <hi rend="italic">se</hi>, 
la massima così universalizzata non contraddice al mio 
Volere puro, alla Ragione, cioè (che è tutt'uno) al Volere 
morale; alla legge, dunque, che fa morale il mio volere; il 
che viene a dire che una massima è <hi rend="italic">morale</hi> quando è 
conforme alla legge del volere morale, ossia quando è 
conforme alla legge morale.</p>
<p>Il valore morale dell'azione si giudica dalla possibilità 
che la massima sia <hi rend="italic">voluta</hi> come legge, ma questa 
possibilità di essere voluta come legge, si riconosce 
dall'accordo della massima con quella legge morale della 
quale non è dato altro carattere che l'universalità, e 
altra applicazione che cercare se il modo di operare 
corrispondente si possa universalizzare in <hi rend="italic">massima</hi>. Che 
il riferimento a un contenuto sia anche nel pensiero di Kant 
necessariamente implicito nel criterio, appare poi 
manifestamente, non dico dagli esempi, ma da una chiosa che 
non si capisce se non a patto di ritenerlo ammesso in modo 
espresso o sottinteso. A proposito del quarto esempio della 
<hi rend="italic">fondazione</hi> (il brav'uomo che non fa male a nessuno ma 
bada ai fatti suoi e non si cura d'altro) chiosa il Kant in 
forma decisiva: "quantunque sia possibile che <hi rend="italic">esista</hi> una 
legge universale della natura conforme a tale massima, è 
<hi rend="italic">impossibile di volere</hi> che un tale principio valga come 
legge della natura".</p>
<p>Ma perché è impossibile? Manifestamente perché il 
Volere razionale vuole già qualchecosa che è incompatibile 
con ciò che è espresso dalla massima "ciascuno per sé" 
(la quale tuttavia è possibile che esista come legge 
universale della natura); vuole qualchecosa che ogni <hi rend="italic">uomo 
come essere ragionevole vuole necessariamente</hi>.</p>
<p>Insomma, il criterio dell'universalizzazione vale in 
quanto è possibile <hi rend="italic">confrontare</hi> la legge, a cui darebbe 
luogo la massima se valesse universalmente, con una 
<hi rend="italic">certa</hi> legge che abbia una qualche determinazione, cioè 
un contenuto.</p>
<p>Senza questo riferimento, questo <foreign lang="lat">ubi consistam</foreign>  
della volontà, non è possibile sapere se la <hi rend="italic">massima 
dell'azione</hi><note place="foot"><p>
E va da sé che anche l'azione, di cui si vuole saggiare a 
questa stregua la massima, deve <hi rend="italic">avere un contenuto</hi> che 
la fa essere <hi rend="italic">quella</hi> azione, conforme o disforme da una 
massima. Se no, non si può parlare di massime dell'operare, 
anzi neanche di un'azione qualsiasi.</p></note>abbia o non abbia i 
requisiti necessari, perché si possa volere che valga come 
legge universale.
§Con ciò il pensiero di Kant sembra escludere non soltanto 
la prima, ma anche la seconda interpretazione (che la forma 
razionale possa convenire a più di un contenuto, cioè che 
possano presentarsi come leggi morali, modi di valutare o 
sistemi di norme fra di loro diversi); e ammettere che a 
dare all'esigenza razionale sussistenza effettiva di legge, 
determinazione di oggetto che la renda applicabile, non sia 
adatto che un solo ed unico contenuto; e che la legge 
<hi rend="italic">voluta</hi> dall'essere ragionevole, non possa essere che 
quella certa legge. Che questo sia veramente il pensiero di 
Kant credo sia indubitabile, né importa insistervi qui. 
Piuttosto è necessario rilevare come questa pretesa di 
determinare la legge, <hi rend="italic">quella</hi> legge soltanto in funzione 
della forma, possa parere possibile e legittima finché è 
sottinteso o ammesso che la legge morale deve essere 
universale non soltanto nella forma, ma anche nel contenuto; 
e che perciò le massime in discorso sono soltanto le 
massime di quel <hi rend="italic">certo</hi> operare che ne resta quindi 
determinato in modo univoco. E così il criterio 
dell'universalizzabilità coincide praticamente con quel 
contenuto di cui si sa già e si ammette riconosciuto 
universalmente il valore, di cui quindi si sa che è 
impossibile volere che valga come morale una massima che lo 
nega<note place="foot"><p>
Mi sia lecito riferirmi per la chiarezza a uno degli esempi 
di Kant. La ragione per la quale non si può volere erigere 
a massima universale il principio che chi è stanco della 
vita può uccidersi (1° esempio), non è già che sia 
impossibile <hi rend="italic">concepire seguita</hi> una tal massima 
universalmente (non c'è nessuna contraddizione intrinseca 
nel pensare che tutti quelli che sono stanchi della vita si 
uccidano); e neanche che non sia possibile a una volontà 
che vuole una legge - ma che sia <hi rend="italic">indifferente</hi> per 
ipotesi ai valori morali, e apprezzi sopra ogni cosa il 
piacere o la liberazione del dolore - volere che valga 
universalmente. (È così possibile che, come tutti sanno, 
non mancò chi la praticasse e la predicasse anche tra i 
filosofi). Ma è impossibile che voglia una tal legge <hi rend="italic">chi 
ammette</hi> la superiorità dei valori morali. Ossia 
l'irrazionalità della massima emerge, non da 
un'impossibilità intrinseca della massima e neppure dalla 
impossibilità di sussistere di un Volere che sia 
indifferente a certi valori, ma dal suo contrasto con un 
Volere che riconosce la superiorità di certi valori 
(morali) sugli altri (egoistici); e quindi non può 
<hi rend="italic">volere</hi> che valga come legge una massima che smentisce 
questa superiorità.</p></note>.</p>
<p>Adunque questa impossibilità <hi rend="italic">non sorge dall'esigenza 
razionale se non in quanto questa esigenza si trova essere 
l'esigenza di un essere ragionevole, che è insieme una 
volontà che vuole certi valori</hi>; o più chiaramente ancora 
questa impossibilità non emerge <hi rend="italic">necessariamente dalla 
ragione</hi>, ma dalla <hi rend="italic">natura dell'essere ragionevole</hi>; la 
quale natura è ragione, ma è insieme un <hi rend="italic">volere che vuole 
ciò</hi> di cui la ragione formula la legge.</p>
<p>Ora, se si suppone che quel Volere <hi rend="italic">non</hi> ponga come 
assoluti e supremi quei valori, cessa ogni ragione di volere 
quella legge piuttosto che un'altra, e quindi è tolta ogni 
impossibilità di volere che valga come legge una massima 
che è incompatibile con questa. Adunque, posto che un 
volere non voglia quei valori e ne voglia altri, cessa 
questo Volere di essere il Volere di un essere ragionevole? 
Cessa di essere un Volere ragionevole quello che riconosce 
l'esigenza di porre e di osservare la legge che ordina e 
unifica le massime della condotta in conformità a quegli 
altri valori che <hi rend="italic">esso</hi> riconosce come morali? Non è 
anche in questa ipotesi salva l'esigenza razionale?
§Questa ipotesi (che la realtà della coscienza morale 
contemporanea prova, come s'è visto, non essere pura 
ipotesi), conferma in concreto quel che l'analisi della 
formula rivela inoppugnabilmente: che il dato iniziale, 
originario o primario della legge morale è presupposto 
dalla ragione, non posto; presupposto come oggetto o 
contenuto di una <hi rend="italic">Volontà</hi> la quale è bensì razionale 
in quanto pone a sé come legge la norma dell'operare 
corrispondente; ma non è né razionale né irrazionale in 
quel che riguarda la <hi rend="italic">posizione di quei valori primari</hi>, 
che costituiscono il <foreign lang="lat">terminus ad quem</foreign>  
dell'operare, l'oggetto della volontà, attorno al quale 
l'esigenza razionale stringe la condotta in unità coerente 
di legge.
§A una conclusione del medesimo genere riesce per altra via 
la difesa che del formalismo kantiano fa il Martinetti in 
una sua memoria densa e vigorosa<note place="foot"><p>
<hi rend="italic">Sul formalismo della morale kantiana</hi> estratto dalla 
<hi rend="italic">Miscellanea di studi</hi> pubblicata per il cinquantenario 
della R. Accademia scientifico-letteraria di Milano. 
Inserito poi in <hi rend="italic">Saggi e Discorsi</hi>, Libreria Editrice 
lombarda, Milano, 1929</p></note>nella quale egli si 
sforza di salvare il carattere formale della legge pur 
riconoscendo la necessità di un contenuto; e lo salva 
facendone la forma, non di un contenuto sensibile, ma di un 
contenuto soprasensibile.</p>
<p>Ma questa soluzione urta contro nuove difficoltà inerenti 
alla concezione di questo fine trascendente o di questo 
mondo soprasensibile che è l'oggetto proprio della legge 
morale.</p>
<p>Perché delle due l'una: O si ammette che di questo mondo 
soprasensibile non possiamo affermare altro, se non appunto 
questo: che esso è il mondo nel quale trova piena 
attuazione la legge morale, il mondo nel quale la legge 
morale vale come legge naturale, senza che se ne diano altre 
determinazioni di sorta. Ovvero questa realtà ha altre 
determinazioni, attua un certo ordine di rapporti, che non 
possiamo conoscere speculativamente, ma di cui possiamo 
tuttavia essere certi e affermare e riconoscerne la 
perfezione, la bontà, il valore.</p>
<p>Se si ammette la prima tesi, l'affermare una realtà 
soprasensibile di cui non possiamo dir altro se non che è 
il contenuto della forma morale, non ci dice in che consiste 
questo contenuto, e non ci fa uscire da questa forma. Dice 
che vi è un mondo conforme alla legge morale, ma non dice 
<hi rend="italic">quale sia</hi>, come sia fatto questo mondo. Non ci illumina 
dunque, su questo punto, più di quel che valga a far capire 
quali sono le disposizioni di una legge, il pensare che 
questa legge sia perfettamente osservata. Per uscire davvero 
dalla forma e da questo circolo vizioso di un mondo di cui 
non si sa altro se non che è governato dalla legge morale, 
e di una legge morale che ha valore perché è la legge di 
quel mondo, bisogna dunque attenersi alla seconda tesi; la 
quale, come pensa il Martinetti, e come io credo, risponde 
veramente al pensiero di Kant, se non come si mostra punto 
per punto nelle strettoie della sua esposizione, come 
risponde all'intento fondamentale che anima la sua dottrina 
del primato della ragione pratica e più chiaramente ancora 
al proposito esplicitamente ammesso da lui nella prefazione 
alla seconda edizione della <hi rend="italic">Critica della Ragion 
pura</hi><note place="foot"><p>
Il concetto dominante di questa prefazione (che è da 
raccomandare all'attenzione di quanti credono che la 
soluzione dei problemi morali sia un <hi rend="italic">corollario</hi> di 
dottrine speculative) si può considerare riassunto in 
questa, che direi <hi rend="italic">confessione</hi> caratteristica: "<foreign lang="ger">Ich 
musste also das Wissen</foreign>  (si intende, del mondo 
soprasensibile) <foreign lang="ger"><hi rend="italic">aufheben um zum Glauben Platz zu 
bekommen" (Kritik der reinem Vernunft.</hi> Vorrede zur zweiten 
Auflage, ed. Cassirer, </foreign>vol. III p. 25).</p></note></p>
<p>In realtà "l'uso pratico" della ragione consiste nello 
spalancare all'esigenza morale quelle porte della metafisica 
che sono chiuse alla speculazione teoretica; nel lasciar 
libero alla <hi rend="italic">fede</hi> il campo del soprasensibile vietato 
alla conoscenza; nell'ammettere, se vogliamo usare 
espressioni correnti, più che il diritto la necessità di 
credere, la necessità "razionale" di ammettere quel che la 
ragione, in quanto è garanzia di certezza teoretica, non 
può né dimostrare né affermare; di oltrepassare - per 
rendersi conto della possibilità del dovere - il campo 
dell'esperienza sensibile e postulare l'esistenza di una 
realtà che trascende l'esperienza.</p>
<p>Ma questo ufficio pratico sarebbe senza frutto<note place="foot"><p>
Nella prefazione citata, a proposito della limitazione che 
la critica della ragion pura porta alla ragione speculativa 
negandole la possibilità di una conoscenza del 
soprasensibile, Kant nota che il "vantaggio d'una metafisica 
così purificata" non è soltanto negativo ma anche positivo 
perché permette l'<hi rend="italic">uso pratico</hi> della ragione. E osserva 
con un paragone assai significativo che negare "a questo 
servizio della critica il vantaggio positivo sarebbe come 
dire che la polizia non dà nessun vantaggio positivo perché 
il suo compito principale è soltanto di tenere in freno la 
violenza; affinché ciascuno possa <hi rend="italic">attendere ai suoi 
affari</hi> tranquillo e sicuro" (<hi rend="italic">ib.</hi>, pag. 23; il 
corsivo è mio).</p></note>, se una certezza diversa dalla 
scientifica, ma non minore, non potesse valicare quelle 
porte del soprasensibile che la ragione apre soltanto 
all'esigenza morale, ma apre per lei e in nome suo.</p>
<p>Sulla soglia del soprasensibile la ragione sembra dire 
all'esigenza morale quel che Virgilio a Dante all'entrata 
del Paradiso terrestre:
<quote rend="block">
<lg><l>"...Se' venuto in parte Ov'io per me più oltre non 
discerno".</l></lg></quote></p>
<p>Ma la fede fondata sull'esigenza morale entra e procede 
sicura in questo mondo, dinanzi al quale la conoscenza si 
arresta. Come se venuta meno ogni luce dal di fuori, questo 
mondo si illumini della luce che la certezza morale accende 
in sé e sprigiona da sé e diffonde attorno a sé in quello 
che è il suo regno.</p>
<p>È questo mondo soprasensibile l'oggetto del Volere 
razionale, la realtà di cui la legge morale è la forma.</p>
<p>Il contenuto sensibile al quale nel mondo dell'esperienza 
si applica la legge, non ha valore per sé, ma perché e in 
quanto partecipa di questa forma che è forma di una realtà 
superiore alla quale la realtà inferiore deve essere 
subordinata.
§In questa interpretazione<note place="foot"><p>
Non è il caso di cercare qui se e che cosa il Martinetti 
abbia messo di suo e di postkantiano nella sua 
interpretazione, né di vedere se e fino a che punto il fondo 
mistico del pensiero di Kant si accordi con la dottrina che 
dovrebbe sottrarlo ad ogni pericolo. Qui basta notare la 
difficoltà radicale in cui vengono a cadere le soluzioni del 
medesimo genere. La quale è inerente al modo di concepire il 
rapporto tra il contenuto sensibile che, per essere 
applicabile alla realtà empirica, la legge morale deve pure 
assumere, e il mondo sovrasensibile che è l'<hi rend="italic">oggetto 
proprio</hi> della legge morale, quello che ha valore per sé e 
dà valore di simbolo o di partecipazione (qui ritornano i 
dubbi del platonismo) al contenuto sensibile.</p>
<p>Intatti delle due l'una: o si ammette che il contenuto 
atto a farsi suggello di quella forma, differisce da un 
contenuto diverso <hi rend="italic">oltreché per il valore formale</hi> (nel 
quale si esaurirebbe il valore <hi rend="italic">morale</hi>), <hi rend="italic">anche per un 
valore di altro genere</hi>. E allora vi è luogo a cercare se 
vi sia o no una connessione necessaria, intrinseca tra 
questo suo valore specifico e il valore formale; e in ogni 
caso si riconosce che il contenuto sensibile della legge 
morale ha un suo <hi rend="italic">valore proprio</hi> che sussiste ed è 
riconosciuto anche all'infuori dell'impronta formale.</p>
<p>O si ammette che questo contenuto sensibile non ha 
<hi rend="italic">nessun altro valore</hi>, cioè è per sé indifferente; che ciò 
che la legge morale comanda non vale, per rispetto a questo 
mondo empirica, di più di ciò che essa vieta, cioè se non 
fosse questo riferimento a un mondo superiore non vi sarebbe 
nessuna ragione di anteporre un modo di operare ad un altro; 
e le difficoltà si moltiplicano.</p>
<p>Per lasciare le intrinseche e più sottili, basti rilevare 
qui da un punto di vista diciamo pure "profano" la stranezza 
quasi ironica del contrasto tra la soluzione del problema e 
l'intento che la esprime. Perché nell'atto di affermare 
l'esigenza di una osservanza incondizionata della legge 
morale si nega ogni valore intrinseco a ciò che la legge 
comanda; e mentre si dà alla legge un'autorità 
incontrastabile perché trascendente qualsiasi valutazione 
empirica, si toglie ad essa ogni ragione di venir applicata 
(e se si guarda bene ogni possibilità di applicazione) a 
quel mondo sensibile di fronte al quale deve essere fatta 
valere questa sua autorità.</p>
<p>Infatti, togliendo all'operare ogni valore, che dipenda 
dalla direzione verso un fine empirico qualunque esso sia, 
non resta a costituire la moralità, cioè la bontà del 
volere, che questo affisarsi nel mondo soprasensibile, 
questo tendere a una realtà trascendente, nella quale 
consiste ogni valore. Ma questa soluzione non isfugge a 
quella singolare commistione dì forza e di debolezza che è 
caratteristica di ogni morale rigorosamente mistica: forza, 
in quanto è intuizione, atto di fede, certezza interiore 
inespugnabile; debolezza, in quanto voglia farsi deduzione 
ragionata di valutazioni empiriche. La quale urta nella 
impossibilità di <hi rend="italic">stabilire logicamente</hi>, ossia dimostrare 
discorsivamente, una <hi rend="italic">relazione</hi> necessaria tra la 
<hi rend="italic">condotta</hi> che <hi rend="italic">deve valere come morale nel mondo 
sensibile</hi> e quel <hi rend="italic">mondo soprasensibile</hi> che ne 
costituisce l'oggetto e il termine; di superare un distacco 
logico del genere di quello accennato sopra (v. p. 337) 
tra il criterio usato a determinare le norme di quella 
condotta e l'ordine di valori invocato a <hi rend="italic">giustificarle</hi>.</p></note> 
il termine di paragone c'è, il Volere razionale ha un 
oggetto, il circolo vizioso - del valore di una legge che si 
rimanda a un contenuto e del valore di un contenuto che si 
rimanda a un Volere che vuole la legge - è rotto.</p>
<p>Ma è facile vedere che il dato primo a cui la costruzione 
valutativa si appoggia, è il valore di questo mondo 
soprasensibile <hi rend="italic">postulato</hi> dalla ragione in nome della 
esigenza morale; ma che appunto per ciò <hi rend="italic">non è un dato 
della ragione</hi>, ma della <hi rend="italic">certezza morale</hi>. E 
l'affermazione della realtà di quel mondo è riconosciuta 
legittima, perché la sua esistenza è richiesta da questa 
certezza. Qui è ancora, <hi rend="italic">per Kant, la Ragione</hi> che 
riconosce la legittimità della postulazione metafisica; ma 
la riconosce in quanto accetta come incontestabile la 
certezza morale; la quale è <hi rend="italic">certezza di valori</hi>, non 
evidenza razionale.
§Così adunque anche la tesi della trascendenza della legge 
morale implica accanto alla esigenza razionale un oggetto 
della Volontà, un <hi rend="italic">ordine di valori</hi>, un <hi rend="italic">dato 
valutativo</hi> irreducibile alla pura razionalità e che trae 
la sua validità d'altronde. Quale ne sia la sorgente, non 
si può cercare utilmente in breve, e non è facile; forse 
la sua origine è in quella stessa attività volontaria 
nella quale bisogna cercare la fonte della credenza in una 
esistenza obbiettiva del mondo.
La volontà è direzione ed è forza.
§In quanto è forza, e si esercita come forza e si rivela 
come sforzo (il quale richiede e suppone una resistenza) è 
il dato irreducibile della credenza in una realtà 
obbiettiva distinta dal soggetto.</p>
<p>In quanto è direzione, cioè scelta, cioè azione in 
vista di un risultato, è il fondamento irreducibile dei 
giudizi primari di valore, i quali esprimono le direzioni 
originarie della volontà, delle quali acquistiamo 
consapevolezza attraverso le forme fondamentali del 
sentimento.</p>
<p>L'intento di Kant di liberare la legge morale da ogni 
mescolanza e contaminazione "patologica" di sentimenti, di 
inclinazioni, di tendenze - che si traduce in isforzi 
laboriosi ed ingegnosissimi ma vani - forse non sarebbe 
stato proseguito con così risoluta tenacia se il Kant, meno 
preoccupato dal preconcetto (alimentato dalle dottrine 
eudemonistiche del tempo) che ogni forma di sentimento e 
qualsiasi genere di fini, sia inevitabilmente soggettivo, 
relativo, interessato, fosse stato disposto a riconoscere 
che vi possono essere forme universali di valutazione 
intrinseca, così come vi sono forme <hi rend="italic">disinteressate e 
universali</hi> di sentimento.</p></div2></div1></body></text></TEI.2>
