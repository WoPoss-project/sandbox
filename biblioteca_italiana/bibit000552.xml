<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Relazione di Germania</title>
      <author>Niccolò Tiepolo</author>
    </titleStmt>
    <extent>180 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000552</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Relazioni di ambasciatori veneti al Senato : tratte dalle migliori edizioni disponibili e ordinate cronologicamente.</title>
        <title type="part">vol.</title>
        <author>Firpo, Luigi</author>
        <publisher>Bottega d'Erasmo</publisher>
        <pubPlace>Torino</pubPlace>
        <date>1965</date>
        
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita">Italiano</language><language id="lat">Latino</language></langUsage>
    <textClass>
      <keywords scheme="CGB">
        <term>Documenti</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT- Venezia</name>
      </respStmt>
      <item>Correzione linguistica</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-05-31T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1 n="Relazione di Germania">
<head>Relazione di Niccolò Tiepolo ritornato ambasciatore 
da Carlo V l'anno 1532</head>
<p>Ho sempre stimato, serenissimo principe ed 
illustrissimi signori, grandemente giovare nel governo 
delle repubbliche a coloro che in tale amministrazione 
son posti, la notizia della natura, qualità, forza e 
costume dei principi, cittadi e popoli diversi, 
imperocchè da questa cognizione possono essi (imitando 
le virtù, se alcuna si ritrovasse in quelli che 
ne'proprj non fosse, e schivando i vizj e gli errori che 
in essi si vedessero) correggere o meglio fermare lo 
stato e governo delle proprie cose loro; ed ancora 
(dalla medesima cognizione apprendendo quanto sia da 
stimare più o meno ciascheduno) più facilmente sapere 
come meglio intertenersi cogli amici, prepararsi contra 
i sospetti, ed in somma nelle consultazioni loro più 
saldamente e con più fondamento procedere, e alle 
deliberazioni pervenire, che alla repubblica loro sieno 
più espedienti e più sicure. </p>
<p>La qual cognizione perchè non si può avere più 
perfettamente da alcun altro che da quelli medesimi che 
negoziando per la patria loro, spinti dal benefizio 
dell'utile comune e proprio di ciascheduno, 
diligentemente investigano e fedelmente riferiscono 
quanto hanno ritrovato; da questa sola causa, com'io 
credo, mossi gli  antichi progenitori nostri hanno 
prudentissimamente o per legge statuito, o per lunga e 
laudata consuetudine introdotto ed osservato, che 
ciascheduno che ritorni da qualche legazione venga a 
questo sapientissimo senato, non a rendergli ragione 
delle azioni sue (che dalle medesime lettere di tempo in 
tempo scritte da lui si possono avere chiaramente 
comprese) ma a riferire se alcuna cosa del paese dal 
quale viene ha, negoziando o altrimenti investigando, 
conosciuta degna di essere da prudenti senatori udita e 
ponderata in benefizio della patria. </p>
<p>Tale uffizio hanno innanzi a me, con sua non mediocre 
laude, usato di far molti di questo senato e passati e 
presenti, tra quali sono stati alcuni che, avendo 
negoziato appresso quel medesimo principe da cui ora 
vengo, hanno di lui e delli suoi e delle cose sue 
copiosamente e distintamente riferito quanto per loro è 
stato veduto, sì che poco per avventura a me doveria 
restare che dirne di più. </p>
<p>Nondimeno, non perchè io mi pensi di poterli pure 
aggiungere non che superare, ma perchè le cose 
de'principi e stati umani di giorno in giorno si vanno 
in diversi modi mutando; ed io non con Cesare solo, ma 
col serenissimo suo fratello ancora, nel concorso di 
quasi tutti li principi e stati di Germania, ho avuto a 
negoziare; da che posso pure avere compreso alcuna cosa 
nuova degna di relazione, oggi son venuto ad eseguire 
questo uffizio per dichiarare quanto più potrò 
brevemente e distintamente alle signorie vostre 
eccellentissime quello che io ho potuto intendere in 
ventotto mesi che sono stato al servizio loro, delle 
condizioni di un imperatore che da Carlo Magno in qua 
non  ha la cristianità avuto, considerata bene 
ogni qualità sua, il maggiore; di un re de'Romani suo 
fratello, a lui non meno di valore, d'osservanza, che di 
sangue congiunto, e di stato e di forza a niuno 
de'maggiori suoi inferiore; e d'una provincia che fu 
sempre, sì per la larghezza dei confini, come per la 
moltitudine e ferocità dei popoli, non solo alli 
prossimi ma alli lontani ancora di stima e di terrore. </p>
<p>La quale a questo stato nostro è sì vicina, che 
quanto esso si estende in Italia, tanto, mediante li 
stati di questi due fratelli, confina con esso; in che 
se le signorie vostre eccellentissime mi presteranno un 
poco della solita loro benigna udienza, spero di essere 
non solamente non tedioso, ma forse ancora non ingrato. </p>
<p>L'imperatore adunque presente, che ora è di età 
d'anni trentadue, ha nella Spagna tutti li regni di 
essa, sì che, eccetto quella poca parte del regno di 
 Portogallo, tutta la possiede ed ha soggetta al 
dominio suo; in Italia, li regni di Napoli e di Sicilia; 
ed in Germania, oltre a quelli che lascia in dominio e 
governo del fratello, gli stati di Fiandra e provincie 
congiunte. </p>
<p>Delli regni suoi di Napoli e di Sicilia, che 
comprendono tutti li stati suoi d'Italia, non mi pare 
che mi bisogni dire molte cose, avendo la sublimità 
vostra e le signorie vostre eccellentissime (per la 
vicinanza loro e lunga pratica sì delli consoli che 
hanno tenuti continui nell'uno e nell'altro regno, come 
delli mercanti proprj che hanno avuto ed hanno di 
continuo commercio in Sicilia, in Napoli, nella Puglia 
ed in ogni parte di questi) assai notizia d'essi. </p>
<p>Ma pure dirò delle entrate e spese sue in somma, e 
quasi per un discorso, questo poco, che di questi regni, 
detratte le spese tutte che si fanno necessarie per il 
governo e custodia dei popoli, luoghi e cose loro, 
avanza niuna o poca entrata ordinaria. </p>
<p>Delle entrate del regno di Sicilia fu per li 
antecessori del presente imperatore impegnata una gran 
parte, sì che, fatte le spese dette, ordinariamente gli 
resta poco; ma pure dell'entrate dei formenti ed altro, 
che non si può dir cosa certa, ne cava assai buona 
somma di denari, ed estraordinariamente di sussidj e di 
mandati ne trae, secondo li bisogni, di tempo in tempo 
ancora qualche cosa; e l'anno passato, per tal nome, gli 
ha questo regno consentito di pagargli in tre anni 
ducati d'oro ben dugento cinquanta mila.</p>
<p>Tra le spese dette, oltre li provvisionati che si 
tengono in diversi luoghi, vi è quella delle sei 
galere, che sua maestà tien continuo per la custodia 
delle marine dell'isola e del regno di Napoli e sicurtà 
dei navilj loro, delle quali due si pagano a provvisione 
di ducati sei mila l'una, e son  quelle del 
signore di Monaco, e le altre quattro a modo di quelle 
di Spagna (dovendosi trovar dall'isola gli sforzati al 
remo) a ducati tremila cinquecento l'una, sì che viene 
a spendersi l'anno, senza la spesa di fabbricarle e 
fornirle, ducati ventisei mila. </p>
<p>Del regno di Napoli, e per li antecessori suoi e per 
sua maestà medesima, sono similmente state impegnate o 
vendute del tutto ed alienate molte cose, sì che 
detratte le spese ordinarie non solamente non gli resta 
entrata alcuna ordinaria nelle mani, ma piuttosto gli 
conviene aggiungere qualche cosa del suo, e gli è 
piuttosto ordinariamente di qualche spesa che d'avanzo 
alcuno. </p>
<p>È ben vero che estraordinariamente di sussidj e di 
mandati cava, secondo li bisogni, qualche volta assai, 
siccome ha fatto quest'anno passato, che ne ha tratto un 
sussidio di ducati d'oro, da essere però pagati in tre 
anni, seicento mila. </p>
<p>Tra le spese che si fanno di queste entrate è la 
pensione di ducati sessanta mila che ha da pagare 
ogn'anno l'imperatore al fratello per il testamento del 
re cattolico loro avo materno, che lasciò 
all'imperatore questi due regni, e tutti li altri stati 
acquistati da lui con tal condizione di pensione, la 
quale ancor essi confermorono d'accordo tra loro quando 
si divisero li stati di Germania. </p>
<p>Oltre di questa evvi la spesa delle genti da cavallo 
ordinarie che tiene sua maestà, che sono sei cento 
uomini d'arme e ottocento cavalli leggeri; e questa, 
 pagandosi gli nomini d'arme ducati ottanta ed i 
cavalli leggieri ducati quaranta l'anno, monta con le 
provvisioni dei capitani ogn'anno alla somma di forse 
ducati cento mila. </p>
<p>Infine v'è la spesa delle galere, che due ne tiene 
questo regno di continuo armate in luogo di cinque che 
soleva tener prima, le quali, pagate come quelle di 
Spagna, gli possono portar di spesa l'anno, per il soldo 
solo, ducati sette mila, le quali tre spese sole 
ascendono alla somma di ducati cento sessantasette mila. </p>
<p>Li regni suoi di Spagna sono Valenza, Catalogna, 
Aragona, Castiglia, e Granata, ed oltre a questi 
Navarra, che s'intende congiunta con Castiglia, delli 
quali regni tutti, e dal re don Giovanni padre del re 
cattolico, e da esso re cattolico, e dall'imperatore 
presente si sono impegnate molte entrate, ben si dice 
con facoltà di poterle riscuotere, a sette e mezzo per 
cento; tanto però dicono esser cresciute le entrate 
restanti, che non minore pare che sia ora la somma di 
queste che restano alla corona libere, che fosse quella 
di tutte innanzi che parte alcuna di esse fusse 
impegnata. </p>
<p>Detti regni pagano il servizio loro ordinario, ma 
quando occorre qualche nuova necessità ancor questo si 
paga maggiore, sì che per il casamento ovvero 
matrimonio dell'imperatore i due regni soli di Castiglia 
e di Granata pagorono in una volta sola ducati 
quattrocento mila. </p>
<p>Li maestrati delli tre ordini di San Giacomo, Alcantara 
e Calatrava, dal tempo che il re cattolico li tolse 
 in sè facendosi capo e gran maestro di tutti, 
danno di rendita all'anno a sua maestà ducati dugento 
mila. </p>
<p>Dell'Indie non si può dir cosa certa, perchè molto 
variamente se ne tratta, che ha valuto qualche anno la 
rendita ducati cento cinquanta mila, e qualche anno non 
ha passato ducati trenta mila, e così più o meno 
secondo che più o meno si è portato di là per le 
navigazioni oro ed altro, che paga alla corona il 
quinto; ma di questo si potria mettere un anno per 
l'altro al più, come si stima, ducati cento cinquanta 
mila. </p>
<p>E tanto può essere l'entrata sua ordinaria, che saria 
bene la somma di un milione di ducati. </p>
<p>Di rendita estraordinaria poi per molte vie, quando ne 
ha avuto bisogno, ne ha tratto non piccola somma, prima 
dal servizio delli tre regni di Valenza, Catalogna ed 
Aragona, quando gli piace, e poi dalla cruciata e decime 
de'benefizj ecclesiastici quando gli son concesse dal 
pontefice. </p>
<p>Del servizio detto, il quale si impone secondo il 
bisogno, cava quando trecento, quando quattrocento e 
quando cinquecento mila ducati in tre anni; sì che 
mettendosi ducati quattrocento mila in ogni tre anni, 
sottosopra si verria ad avere per ciascun anno ducati 
cento trentatre mila. </p>
<p>Della cruciata cava di tre anni in tre anni, se gli 
 è rinnovata dal pontefice, ducati seicento mila 
e più, che verriano ad essere all'anno ducati dugento 
mila. </p>
<p>La decima si dice essere il quarto delle entrate di un 
anno di un benefizio, il quale però non s'ha da pagare 
se non in tre anni; nè pare che s'astringa il clero a 
pagare secondo le ragioni di essa decima, se non che si 
compone con lui e si piglia in tal conto qualche dono, 
come l'anno che sua maestà si parti di Spagna, nel qual 
gli richiese un dono di ducati dugento mila; e già otto 
anni innanzi i vescovi col clero, come da sè , si 
mossero, conoscendo il bisogno suo, a fargli un dono di 
ducati cento cinquanta mila: e pare che questi doni si 
siano poi posti a conto di questa decima, l'entrata 
della quale si può mettere che sia all'anno ducati 
cento mila. </p>
<p>E queste sono tutte l'entrate estraordinarie, che 
ascendono l'anno a ducati quattrocento trentatre mila, 
quali può cavare da tutti li suoi regni di Spagna; 
benchè abbia ancora per altre vie, nei bisogni suoi, 
tratta qualche volta buona somma di denari, come avanti 
che partisse di Spagna ebbe dal re di Portogallo 
ducati quattrocento mila per le ragioni sue della 
navigazione all'isole Molucche, che gli concesse libera 
per alcuni anni, sì che esso imperatore per tanti anni 
non potesse far navigare alle dette isole alcuno dei 
legni suoi, ma il detto re avesse tutta questa 
navigazione in poter suo solo. </p>
<p>Quanta sia poi la spesa tutta particolare che fa di 
queste entrate sue difficilmente si potria dire, 
especialmente quella dei salarj delli uffiziali 
continui, consigli di giustizia, castellani ed altri 
tali ministri ordinarj e necessarj per tutto il regno, 
la quale è molto grande; ma delle altre che fa 
ordinariamente così nel vivere  suo e de'suoi, 
come nella custodia della persona e dei regni suoi 
tutti, che pur è importante sapere, dirò quanto per 
via certa ho potuto intendere. </p>
<p>Spende adunque sua maestà prima nel piatto suo, nella 
cappella, e nella caccia, molto più che non faceva il 
re cattolico; che dove detto re non arrivava mai in tale 
spesa a ducati cinquanta mila, essa passa cento 
cinquanta mila, e qualche anno arriva a dugento mila; 
includendo però in tale spesa li denari delle 
provvisioni del piatto che suol dare ad alcuno de'suoi 
che tengon tavola, dove vanno ogni giorno a mangiare 
diversi cavalieri e gentiluomini che seguono la corte, 
come dà al suo gran ciamberlano, al gran maestro, al 
gran someliero, e al gran scudiero, ovvero cavallerizzo 
maggiore (e soleva medesimamente, oltre a questi, dare 
al gran cancelliere, quando viveva); e questa spesa 
tutta si può mettere per il meno a ducati dugentomila. </p>
<p>Paga al duca di Calabria e alla regina Germana sua 
consorte di provvisione l'anno ducati trenta mila. </p>
<p>A madama Margherita soleva pagare (e pagherà ora 
medesimamente alla regina Maria sua sorella che è 
restata al governo delli stati di Fiandra in luogo della 
detta madama Margherita defunta) ducati sedicimila. </p>
<p>Tiene e paga sua maestà per la guardia sua 
continua cento arcieri, alli quali dà ducati ottanta 
l'anno per uno; cento alabardieri Castigliani e cento 
Alemanni, che paga ducati quarantotto per uno l'anno, 
sì che vengono a montare le paghe di questi tutti, 
senza le provvisioni dei capi, ducati diciassettemila 
seicento. </p>
<p>Appresso tiene cento gentiluomini, che sempre lo 
seguono e servono per uomini d'arme, chi con quattro, 
chi con otto e chi con dieci cavalli, ed hanno ducati 
dugento di provvisione l'anno almeno per uno, e sono per 
la maggior parte signori e cavalieri, sì che ascendono 
l'anno queste provvisioni alla somma almeno di ducati 
venti mila. </p>
<p>Paga poi alcuni, che si chiamano scudieri 
d'accostamento, fino al numero di quattro mila, li quali 
servono parte per nomini d'arme e parte per cavalli 
leggieri e giannetti, e non servono di continuo, ma 
stanno nelle case loro, e non sono obbligati a cavalcare 
se non alli bisogni grandi di Spagna (che fuora non 
possono essere astretti), e però hanno gli uomini 
d'arme solo ducati sedici, e li cavalli leggieri ducati 
dodici l'anno per uno: e non sono sempre d'anno in anno 
pagati, ma essendo qualche bisogno di guerra fuori di 
Spagna, come li anni passati è accaduto, li pagamenti 
di questi o crescono o sminuiscono; perchè siccome il 
servizio loro è poco, ed alcune volte per molti anni 
niente, così sono alcuna volta anche pagati tardi, sì 
che sono quando d'otto e quando di dieci paghe 
creditori; nondimeno si contentano per il titolo d'aver 
vassalli e per cert'altre preminenze che hanno. </p>
<p>Ma pagandosi come pur si fa quando non s'ha guerra di 
fuora,  vengono queste spese a montare per li 
uomini d'arme, che si mettono due mila e cinquecento, 
alla somma di ducati quaranta mila, e per li cavalli 
leggieri e giannetti, che restano mille cinquecento, 
alla somma di ducati diciotto mila, che fanno in tutto 
all'anno ducati cinqnantotto mila. </p>
<p>Oltre le sopra dette genti, tiene ancora per custodia 
delle frontiere del regno di Navarra contro Francia 
fanti due mila, li quali non sono però così ben 
pagati, come saria se uscissero fuor di Spagna a 
servire, e con tutto ciò entrano in questi ancora 
volentieri e fanti usati e capi di squadra e capitani 
quando ritornano a casa da qualche guerra, perchè 
ancorchè il soldo sia poco, pur così s'intertengono 
con qualche cosa, finchè di loro poi nei bisogni di 
guerra si cavano o capitani o capi di squadra o altra 
sorta d'uomini da capo. </p>
<p>Li capitani di questi fanti sono sessanta, venti dei 
quali sono obbligati di star sempre alla corte: li fanti 
hanno per il soldo loro circa ducati due e li capitani 
circa ducati undici il mese per uno per intertenimento, 
sì che il soldo de'fanti verria a fare ducati 
quarantotto mila, e quello dei capitani circa otto mila 
l'anno; ed insomma fra tutti ducati cinquantasei mila. </p>
<p>Tiene ancora mille uomini d'arme, mille cavalli 
leggieri e seicento giannetti per la medesima custodia 
di tali frontiere e per altri bisogni di guerra, perchè 
si serve ancora di essi nelle guerre fuori di Spagna, 
come ha fatto nelle guerre passate d'Italia, ed anche 
secondo li bisogni si crescono e si sminuiscono. </p>
<p>Paga li uomini d'arme a ducati ottanta, li cavalli 
leggieri a ducati cinquanta, e li giannetti a ducati 
quaranta l'anno per ciascheduno. </p>
<p>Li capitani di queste genti non par che abbiano 
provvisione alcuna o poca di fermo, ma servono con 
speranza; perchè quando hanno servito due o tre anni 
gli è donato da sua maestà a chi due, a chi tre, a chi 
quattro, a chi sei, e a chi dieci ducati in più volte 
d'entrata l'anno. </p>
<p>Il soldo veramente di queste genti solo fa l'anno in 
somma, senza la provvisione dei capitani, ducati cento 
cinquantaquattro mila. </p>
<p>Soleva tenere appresso di continuo nove galere almeno 
armate alla custodia delle coste di Granata, ma ora ne 
tiene dodici, le quali non gli danno già di spesa 
quanto dariano altrettante a vostra serenità, perchè 
sono armate la maggior parte de'sforzati, e non stanno 
armate tutto l'anno: pure spende in queste l'anno ducati 
tre mila cinquecento per una (e tanto dà alli capitani 
di ciascheduna per il suo soldo senza altra spesa sua, 
se non per i corpi delle galere, che li dà forniti 
d'armezzi, e di tutte le artiglierie e munizioni da 
guerra, dovendosi poi medesimamente restituire dalli 
capitani così forniti in ogni caso, eccetto se avessero 
patito per fortuna, o nel combattere con li nemici) li 
quali vengono ad ascendere in tutto a ducati quarantadue 
mila. </p>
<p>Paga infine delle medesime entrate le quindici galere 
d'Andrea Doria, dandogli per ogni spesa e per la 
provvisione sua ducati sei mila per galera, delli quali 
esso ha il suo pagamento prontissimo in Barcellona. </p>
<p>Ma oltre a questa provvisione n'aveva ben poi un'altra 
ancora di ducati sei mila finchè se gli provvedeva 
d'uno stato promessogli nel regno di Napoli tanta 
entrata, sì che monta ora insomma con questa seconda 
provvisione all'anno ducati novantasei mila. </p>
<p>Queste sono tutte le spese notabili che si 
possono computare farsi ordinarie dall'imperatore 
dell'entrate sue dei regni di Spagna, le quali sole 
ascendono alla somma di ducati seicento ottantanove mila 
seicento. </p>
<p>Paga infine di giuri assai, che così chiamano in 
Spagna certe pensioni, che dell'entrate medesime a 
questo obbligate si danno a diversi, e sono simili alli 
monti nostri, le quali si pagano parte ad alcuni che 
hanno comprato tante entrate del regno di Castiglia a 
quattordici per cento d'utilità, con condizione però 
di potersi ricuperare restituendosi il capitale pagato 
per esse, e parte ad altri per provvisioni concessegli 
da esso medesimo imperatore in dono, come fa ogni 
giorno; che non avendo qualche volta altro modo di poter 
far mercede a chi l'ha servito, dona di quest'entrate 
tanta pensione quanta gli pare per annua provvisione, e 
così va la spesa di questi giuri crescendo ogni giorno 
piu, benchè potria ancora sminuirsi, secondo che 
s'andasse d'essi ricuperando. </p>
<p>È però ora tanta che ascende e forse passa la somma 
di ducati cento cinquanta mila, quali fanno con l'altre 
spese sopradette la somma di ducati ottocento trentanove 
mila seicento. </p>
<p>Di niun'altra spesa che si faccia di tali entrate si 
può fermamente dire, che s'intenda cosa certa, se non 
questo in somma che s'è detto di sopra farsi in 
salarj e provvisioni di diversi ministri che si tengono 
necessariamente per le cose di giustizia, di governo, e 
reggimento di tutti i luoghi di questi regni suoi, con 
alcune altre che fa, come di fabbricar galere, e 
fornirle di tutti gli armezzi, artiglierie e monizioni, 
e d'artiglierie medesimamente e munizioni per altri 
bisogni e di altre cose simili, che non si possono così 
nominare, e che sono tante che, come s'intende di 
certo, di tutte le dette entrate ordinarie non ne 
perviene alle mani dell'imperatore, nette dalle 
sopradette spese, più di ducati dugento mila; li quali 
però da lui poi si spendono tutti in doni o in altre 
cose diverse, che non si posono così certamente 
esprimere, sì che occorrendogli alcun bisogno di guerra 
od altro estraordinario, come per il passato gli è 
accaduto più volte, è necessario che venga alle 
provvisioni estraordinarie dette di sopra, e a tutte 
l'altre che a tempo di tali necessità si possono 
ritrovare. </p>
<p>Oltre li servizj e provvisioni sì ordinarie che 
estraordinarie di sopra dette, ha ancora sua maestà da 
questi regni suoi altre comodità e servizj di non 
piccol momento. </p>
<p>E prima ha, che tenendo il luogo di gran maestro delli 
tre ordini, conferisce tutti li benefizj che vacano di 
tempo in tempo di tali ordini, li quali son molti e di 
grande entrata. </p>
<p>Appresso, parte per privilegi antichi e parte ch'essa 
medesima ottenne da papa Adriano confermati poi dal 
presente pontefice, ha ancora facoltà di nominare non 
solamente nelli <foreign lang="lat">jus patronati</foreign> regj, ma eziandio in 
tutti li vescovadi di qualunque sorta <foreign lang="lat">nullo 
excepto</foreign>, ed abbazzie concistoriali di Spagna ciascuno 
che vuole, delli quali tutti vescovadi e benefizj 
l'entrata è grandissima. </p>
<p>La rendita veramente di ciascheduno di questi della 
seconda sorte, mentre dura la vacanza è tutta del 
pontefice, oltre le annate sue, le quali sono maggiori o 
minori, secondo che più o meno  cadono le 
vacanze, o che più tosto o più tardi se gli provvede; 
di che riceve sua santità utile assai, massime dal re 
presente per la molta tardezza che usa innanzi che venga 
alla denominazione delle persone che vuole, sì che di 
qualcuno di questi dura la vacanza un'anno e due e più, 
nel qual tempo le entrate tutte si riscuotono come ho 
detto a nome del pontefice da uno esattore che tiene sua 
santità continuo, solo per tal'effetto, in Spagna. </p>
<p>Li luoghi delle commende pare che per le pragmatiche di 
Spagna non si debbino conferire se non alla nazione 
spagnuola; nondimeno sua maestà li dà ancora qualche 
volta ad alcuno di altra nazione, ma ben ciò fa rare 
volte. </p>
<p>Il medesimo accade delli vescovadi ed altri benefizj 
ecclesiastici, che non suole se non rarissime volte 
nominarvi alcuno che non sia della nazione spagnuola; e 
nelli vescovadi va con maggior rispetto ancora che in 
alcun'altra cosa, per non discompiacere, rompendo gli 
ordini di Spagna, alla nazione, che sempre repugna in 
tutto quanto può, ma nelli vescovadi maggiormente, come 
in quelli che sono di maggior importanza. </p>
<p>Delle collazioni delle commende ha sua maestà, che per 
ciascuna se gli paga, l'entrata di un anno, che si 
potria dire l'annata per il suo piatto, la quale per 
comodità di cui hanno a pagare, se gli paga in due 
anni. </p>
<p>Ma delle collazioni, ovvero denominazioni degli altri 
benefizj ecclesiastici non ha in sè utile o benefizio 
alcuno, se non che con questo modo remunera molti che 
l'hanno servita, e soddisfa a diversi signori e nobili 
di Spagna, a cui facendo di essi mercede se li obbliga 
di modo che da molti, o per la speranza di tali  
benefizj, o perchè n'abbino di già conseguito qualcuno 
per il quale si sentono obbligati, è ben servita. </p>
<p>Si serve poi ancora dei detti regni sua maestà in 
diversi altri modi; perciocchè quando è guerra in 
Castiglia tutti li signori sono obbligati a servire con 
certo numero di lance, o di cavalli leggieri o 
giannetti, chi con dugento, chi con più, chi con meno, 
secondo lo stato loro, finchè dura la guerra, pagando 
sua maestà a ciaschedun uomo d'arme con due cavalli non 
più di quaranta maravedis al giorno. </p>
<p>Fuor di Spagna non sono tenuti veramente a servire nè 
con genti, nè con la persona, se non vogliono, in 
alcuna guerra. </p>
<p>Le città medesimamente e i regni non sono obbligati di 
pagare o servir di gente in alcuna guerra fuori di 
Spagna, oltre l'ordinario, cosa alcuna. </p>
<p>Ma quando fossero esse proprie città o regni dai 
nemici o assediate o molestate, senza altri nuovi 
pagamenti o sussidj, e dagli ordini di Spagna sono 
astretti e da sè stessi si muovono a pigliare la 
propria difensione; nel qual caso si proveggono così di 
cavalli come di fanterie, secondo il bisogno e forza 
loro: e dicono che s'è veduto alcuna volta le donne 
armarsi alla salute non solo della patria propria, ma 
eziandio della città vicina. </p>
<p>Appresso ancora, se ha bisogno di fanterie in Spagna le 
comunità servono di queste, pagandosi per sua maestà 
solo trenta maravedis al giorno per uomo, e sono 
obbligate esse comunità a trovar dette fanterie, 
perchè essendo poco lo stipendio, e sapendo loro di 
dover poco  servire, e non poter rubare nè 
guadagnare cosa alcuna per altra via, molto 
difficilmente si trovano che venghino a servire 
volentieri. </p>
<p>Ma se essa si vuole servire di queste fuor di Spagna le 
fa fare a tamburo, e ne trova quante ne vuole con questo 
stipendio di trenta maravedis il giorno, solo finchè 
son condotte al luogo della fazione o servizio che hanno 
a prestare; dove poi sono altrimenti pagate, siccome di 
quelle si è fatto che di tempo in tempo si sono 
condotte fuora: le quali quanto durino e vagliano poi in 
ogni fazione, Italia, tra l'altre provincie, ha con suo 
grave danno lungamente sentito, e le signorie vostre 
n'hanno ancora veduto più volte la prova. </p>
<p>Ha la maestà sua tanta copia di navi e di genti 
buonissime per esse in tutta la Spagna, e specialmente 
in Biscaglia, che di queste può fare quanto numero 
vuole; ma di galere non ha così il modo, che n'ha 
poche, e gente non molto atta al governo di tai legni: 
pure al presente si ritrova sua maestà, con quelle che 
furono ultimamente fabbricate in Barcellona, fusti di 
galere numero ventidue, senza quelle di Genova, Napoli e 
Sicilia, con le quali ha fatto alcuna volta conto con 
qualcuno che averia, ogni volta che volesse, al servizio 
suo ben armate quaranta galere; e tutto questo è quanto 
io ho potuto intendere delle cose di Spagna, che mi sia 
parso degno di relazione. </p>
<p>Ora venendo alli stati che ha l'imperatore in Germania, 
e lasciando quelli che nelle divisioni fatte ha concesso 
al fratello, delli quali si dirà quando si ragionerà 
del serenissimo re dei Romani, esso tiene di qua e di 
là dal Reno e tra le bocche sue molti stati, delli 
 quali quelli di là dal Reno, ancorchè per 
Cesare ed altri antichi fossero posti nella Gallia 
Belgica, io però metto in Germania, perchè essendo 
dopo Cesare in varj tempi da diversi popoli di Germania 
state occupate quelle regioni, quasi in tutte queste è 
restata la lingua tedesca (benchè alcuni delli grandi 
specialmente usino ancora con questa la francese, che 
non è però la gallica antica, ma la latina corrotta, 
com'è anco la nostra italiana), e per tal cagione dalli 
posteriori scrittori è stata quasi tutta quella parte 
oltre il Reno, dove questi paesi sono posti, detta 
Germania. </p>
<p>Tiene adunque di là dal Reno li ducati di Brabanzia e 
di Lucemburgo, li contadi di Fiandra, d'Artois, di 
Henault, di Namur e di Malines; tra due rami del Reno e 
il mare, Trajetto, acquistato con parte del paese di 
Overissel e Olanda; e dinanzi la bocca della Mosa ed una 
del Reno, le isole che si chiamauo Zelande. </p>
<p>Di qua dal Reno tiene, sopra la riva del mare, il resto 
del paese di Overissel, e la parte della Frisia più 
occidentale, che, come si dice, è la maggiore e la più 
fertile delle altre due che ora possedono il conte di 
Frisia ed il duca di Gheldria. </p>
<p>Di questi stati tutti la Fiandra e la Brabanzia sono li 
principali e li maggiori, e tutti stanno situati e 
congiunti insieme di sorta, che dall'uno all'altro si 
 passa senza toccare lo stato di alcun signore 
vicino. </p>
<p>È ben vero che la Gheldria ed il paese di Cleves si 
stringono molto tra la Brabanzia e l'Olanda, e 
specialmente lo stato di Gheldria, che non solamente si 
contiene tra la Mosa ed il Reno, ma passa ancora tra li 
rami del Remo. </p>
<p>In questo stato di Gheldria l'imperatore, come erede 
testamentario dell'avo del duca presente, che esredò il 
figliuolo, pretende assai ragioni; per le quali e il 
duca Filippo e il duca Carlo, che fu suocero 
dell'imperatore Massimiliano, tennero eziandio tutto il 
ducato fino alla morte loro. </p>
<p>Ma morto il duca Carlo, rientrò poi il padre del duca 
presente esredato, ed esso in vita, e poi il figliuolo 
dopo lui, l'hanno posseduto fin'ora, ma sempre quasi in 
guerra con il re Filippo, e con l'imperatore presente; 
finchè si fece l'accordo in che sono ora, nel quale il 
duca detto, avendo perse alcune importanti terre sue, 
astretto infine, cesse il ducato in questo modo, che, 
mancando lui senza erede maschio, pervenisse 
all'imperatore e discendenti suoi; e fino da allora si 
fece che il popolo lo conobbe per ereditario signore 
giurandogli l'obbedienza. </p>
<p>Per il che si spera da sua maestà di entrare, dopo 
morto lui, alla possession di esso; ma pur da molti si 
dubita che ciò non gli possa succedere senza guerra, 
pretendendovi il duca di Lorena per  essere 
figliuolo di una unica figliuola del detto duca di 
Gheldria, e stimandosi che esso avrà ancora per sè il 
duca di Julich, e il duca di Sassonia, per essergli 
quello suocero ed il figliuolo di questo cognato. </p>
<p>Oltre il detto stato di Gheldria, si tiene quasi per 
fermo che il conte di Frisia, che ha la parte più 
orientale di essa, sia per farsi vassallo 
dell'imperatore, per avere con tal protezione più 
sicuro lo stato suo contro il duca di Gheldria. </p>
<p>Nè mancano similmente di quelli che dicono che abbia a 
seguire il medesimo dello stato di Liegi che seguì di 
Trajetto, che almeno dopo la morte del cardinale sia per 
averne detta maestà il dominio temporale. </p>
<p>Le quali cose tutte se gli succedessero, faria sua 
maestà di detti stati uno stato amplissimo e così 
forte e potente, sì per lo sito, come per la ricchezza 
di molte buone terre e moltitudine de'popoli attissimi 
alla guerra, che si potria forse comparare di forze a 
qualunque altro regno dei cristiani. </p>
<p>In tutti li detti stati vi sono bene ancora molti 
signori che hanno terre e stati d'assai entrata, ma 
tutti però sono soggetti all'imperatore come duca di 
Borgogna e signore di questi paesi, benchè chi più e 
chi meno; e per ogni ora che si domanda da lui qualche 
servizio di denari alli sudditi di tutti questi, senza 
sminuirsi però punto le entrate dei loro signori, è 
pagato in proporzione di quello stato di cui sono 
pertinenti. </p>
<p>Non ha di tutti questi stati suoi molta entrata 
ordinaria, perchè e dal duca Carlo prima, e poi dal re 
 Filippo, ed infine da esso imperatore sono state 
fatte di tempo in tempo molte alienazioni, sì che dalli 
primi stati suoi non cava di entrata ordinaria più di 
ducati cento cinquanta mila, delli quali si spendono in 
giudici, notari, ed altri simili ministri per tutto il 
governo e reggimento di essi, circa ducati ottanta mila, 
sì che vengono a restar netti solo ducati settanta 
mila. </p>
<p>Dello stato di Trajetto nuovamente acquistato non cava 
ora cosa alcuna di entrata netta, anzi questo, per li 
presidj che pur convien tenervi, ed alcune fortezze che 
fa fabbricare, gli è piuttosto di spesa; ma fornite 
queste fortezze, si crede che s'allevierà della spesa 
di sorta che ne trarrà buona somma di denaro. </p>
<p>È ben vero che servendosi l'imperatore di questi stati 
suoi non meno di quello che faccia il re cristianissimo 
delli popoli e vassalli suoi di Francia, così di gente 
in tempo di guerra, come di denari in ogni tempo, 
estraordinariamente cava de'sussidj, che domanda di 
tempo in tempo, molti denari; e questa volta ha 
impetrato dalla Brabanzia e Fiandra principalmente, e 
poi dalli altri stati tutti un milione e cinquecento 
mila ducati, da essergli pagati in anni sei che verriano 
ad essere l'anno ducati dugento cinquanta mila. </p>
<p>Di questi tali sussidj che di tempo in tempo, secondo 
li bisogni, si domandano, si sogliono pagare tutte le 
genti d'arme ed arcieri che si tengono dall'imperatore 
in questi stati suoi, e fare ancora tutte le spese delle 
guerre che nascessero in questi paesi; siccome nelle 
guerre passate che hanno avute e dal duca di Gheldria e 
dal re cristianissimo nelli loro confini, hanno 
continuamente fatto di modo che questi stati, senza 
alcuna altra spesa dell'imperatore, hanno sofferto tutto 
il carico  della spesa soli. </p>
<p>Di tal gente da guerra così pagata da questi stati 
l'imperatore non solamente si serve nelli bisogni delle 
guerre di Fiandra, e stati congiunti; ma non essendo 
questi molestati da guerra, se ne serve ancora nelli 
bisogni suoi di guerra d'ogni altra parte di fuora, 
siccome hanno le signorie vostre veduto nelle guerre 
passate venir più volte in Italia queste genti d'arme e 
cavalli chiamati Borgognoni, tra quali sono state le 
compagnie di monsignor di Roeux, che si diceva in Italia 
della Rosa, che fu già prigione in questa terra, e del 
marchese d'Aerschott. </p>
<p>Medesimamente di tali denari ancora, quando vuole, si 
serve in altri luoghi, dove il bisogno maggiore 
l'astringe; il che parimente ha fatto nelle guerre 
passate d'Italia, che ha tolto e speso in esse li denari 
che si davano d'anno in anno delli sussidj per il 
pagamento di tal gente, che per ciò erano restate in 
credito delle paghe loro, qualche compagnia di due, 
qualcuna di tre ed anche di quattro anni: e tutte è 
convenuto questa volta saldare delli denari dell'ultimo 
sussidio. </p>
<p>Per tali spese fatte nelle guerre sì proprie, come in 
altre provincie, si dice dai Fiamminghi per certo, il 
che ho inteso io da monsignor di Chera specialmente, che 
fu uno delli tre oratori mandati a vostra serenità da 
Bologna, sua maestà aver tratto da questi stati suoi, 
da poi che andò in Spagna, una gran somma d'oro, la 
quale par forse difficile a credersi, perchè passa il 
numero di più di sei milioni. </p>
<p>Queste genti d'arme ed arcieri, che tengonsi  
ordinariamente nella forma detta, sono di sei compagnie 
d'uomini d'arme con cento arcieri per una, al modo 
ed ordine medesimo delle genti francesi, servendo li 
uomini d'arme con tre cavalli per uno, e li arcieri con 
un cavallo solo per ciascheduno. </p>
<p>Li uomini d'arme hanno veramente di soldo ducati cento 
ventotto per uno l'anno, e li arcieri sessanta, che 
fanno in tutto di spesa l'anno ducati settantaquattro 
mila quattrocento. </p>
<p>Li capitani di queste compagnie sono il conte di Bures, 
che è capitano generale di tutte, il conte di Nassau, 
monsignor di Fiennes, il marchese d'Aerschott, monsignor 
di Beaurain, ed il duca di Gheldria. </p>
<p>Ha detto capitano generale per la provvisione sua 
ducati tre mila l'anno, e li altri tutti per la loro 
ducati mille e cinquecento l'anno per uno, computando in 
queste le provvisioni dei capi delli arcieri, che sono 
posti e pagati ciascheduno dal capitano suo; sì che 
verria a montare la somma di tutte queste provvisioni a 
ducati dieci mila cinquecento l'anno. </p>
<p>Ha il duca di Gheldria, oltre questa provvisione, 
dall'imperatore d'annua pensione, per l'ultimo accordo 
sopra detto, ducati venti mila, che vengono a fare in 
somma tutte le sopra dette spese ducati cento quattro 
mila novecento l'anno. </p>
<p>Al detto duca fu data la compagnia sua al medesimo 
tempo dell'accordo, la quale s'usa al servizio 
dell'imperatore come l'altre, ed è pagata continuamente 
meglio delle altre; e restando tutte le compagnie ad 
avere delle paghe loro passate, quando 
l'imperatore venne in Fiandra, buona somma, sua maestà 
cercò ogni mezzo possibile per fare che si 
contentassero della metà, e sebbene non volsono 
consentir tanto, pure si contentorono di lasciare il 
terzo, e toccare allora la metà del restante, e l'altra 
metà alle due paghe seguenti che hanno a fare questi 
stati del sussidio promesso: ma non s'intese però in 
questo accordo la compagnia del duca di Gheldria, per il 
rispetto che se gli ha, la quale si saldò di tutto il 
suo credito compiutamente. </p>
<p>Hanno adunque le signorie vostre eccellentissime inteso 
fin qui quante e quali sieno le entrate e spese così 
ordinarie come straordinarie, e parimente tutte le forze 
di mare e di terra che ha l'imperatore separatamente da 
tutti li stati suoi; le quali è opinione di persone da 
cui sono state particolarmente conosciute, che se 
fossero meglio governate e dispensate che non sono, 
sarian atte a far molto maggiori efffetti che non si son 
veduti di esse. </p>
<p>Ma sia per tal cagione, o per li interessi grandi 
patiti nelle obbligazioni fatte ai mercatanti, che la 
somma promessa a tempo gli pagavano in contanti, o che 
il carico grande delle guerre avute abbia portato 
questo, non pare che tutte le predette entrate ancora 
insieme abbiano bastato alle spese. </p>
<p>Anzi l'imperatore, oltre tutte quelle, nel partir che 
fece di Spagna, dal re di Portogallo, per l'accordo 
delle navigazioni sopradette, ebbe ducati quattrocento 
mila; venuto in Italia ha toccato dalle signorie vostre, 
nella pace fatta, ducati cento mila; dall'illustrissimo 
signor duca di Milano medesimamente ducati trecento 
mila; dal signor duca di Ferrara per la vendita ed 
investitura di Carpi ducati cento mila; giunto in 
Alemagna, del milione e dugento  mila ducati che 
ebbe dal re cristianissimo, ha spesi ducati dugento 
mila: in Fiandra, delli stati lasciatigli in pegno dal 
medesimo per ducati cinquecento mila, ha avuto ducati 
sessanta mila; degli argenti ed ori trovati nella morte 
di madama Margherita, che fece battere in moneta, ducati 
cinquanta mila; li quali tutti fanno in somma ducati un 
milione e dugento dieci mila. </p>
<p>Nè questi ancora sono stati sufficienti a tutti li 
debiti che aveva con le genti sue di guerra, e con altri 
principi e signori particolari, tra li quali resta 
debitore di ducati trecento sessantuno mila cinquecento. </p>
<p>Per il pagamento de'quali debiti ed altre spese che 
aveva per pagare e vestire la corte sua, gli convenne 
domandare a questi stati suoi la somma grande de'denari 
che loro richiese, ed oltre di questo tentarli che 
fossero contenti non solamente di pagargli allora di 
contanti la porzione di un'anno, ma ancora che si 
potesse obbligare la porzione delli anni due seguenti, 
da esser pagata ai tempi suoi a quelli che allora lo 
servissero di tutta la somma dei contanti; in che si 
mostrorno molto difficili, dicendo volere che le 
pensioni seguenti rimanessero libere, acciocchè, se 
venisse qualche bisogno di guerra, con queste potessero 
supplire alla spesa senza far altra nuova provvision di 
denari: e così non potè ottener altro se non che 
 le provvisioni si pagassero di sei mesi in sei 
mesi innanzi tratto. </p>
<p>Pagati questi suoi debiti nella forma detta, le 
signorie vostre possono vedere come la maestà cesarea 
viene a restare con tante entrate sue ordinarie, e con 
quell'altre facoltà di trovar denari 
estraordinariamente libere in tutti li bisogni suoi, 
ch'io ho detto; le quali son tali che, se per qualche 
tempo non avrà impaccio di guerra, si stima che 
mettendonsi diligenza a meglio governarle e con più 
cura dispensarle (al che par che essa sia per attender 
assai) in pochi anni si debba poter mettere da canto 
nell'erario suo una gran somma d'oro. </p>
<p>Ma oltre di questo si sa ch'essa si ritrova al presente 
in mano un milione di scudi posti in deposito, nè vuol 
che si tocchi per alcun bisogno, come dice, se non in 
caso che s'avesse a far guerra col Turco, o la guerra 
gli fosse rotta dal re cristianissimo. </p>
<p>Quei denari sono il resto del milione e dugento mila 
ducati avuti dal cristianissimo. </p>
<p>Ancora si vede che ha attualmente al soldo suo 
ordinario d'armata marittima, tra le galere di Spagna, e 
quelle di Sicilia, di Napoli e del capitano Andrea 
Doria, armate galere trentacinque. </p>
<p>Lancie in Spagna mille, nel regno di Napoli seicento, e 
in Fiandra trecento, che fanno in tutto, senza la 
guardia dei dugento gentiluomini suoi, e senza quelli 
d'accostamento, ordinarie lancie mille novecento. </p>
<p>E cavalli leggieri in Spagna, senza li detti di 
accostamento, computando però li seicento giannetti, 
mille e seicento; nel regno di Napoli ottocento, e nelli 
stati suoi di Fiandra seicento, che fanno in tutto 
ordinarj cavalli numero tre mila. </p>
<p>Ed in fine un esercito in Italia di fanti eletti  
veterani ed esercitati in tutte le guerre passate, che, 
tra Sicilia, il regno di Napoli e Lombardia, non sono 
forse meno di diecimila. </p>
<p>Questo veramente è il nervo di tutte le forze 
dell'imperatore che nel presente si trova avere in 
effetto senza altra giunta, che può sempre sperare non 
piccola e dal serenissimo re de'Romani, e dall'Impero in 
ogni urgente bisogno suo; il qual nervo e potere è di 
sorte ancora, che senz'altro augumento mi pare che debba 
essere alli amici di somma speranza e sicurtà, ed alli 
nemici, per grandi che fossero e formidabili, di somma 
estimazione. </p>
<p>E poi venendo qualche bisogno più grande si può con 
le entrate estraordinarie che ha, come ho detto di 
sopra, tanto così accrescere, che nessuno è al 
presente, ch'io mi creda, dei principi e stati cristiani 
che per sè solo n'abbia o possa averne maggiore; il che 
sapendo io che dalla serenità vostra è ottimamente 
considerato e conosciuto, non mi affaticherò a più 
lungamente esprimerlo, per non essere,senza bisogno, nel 
parlar mio più lungo e forse tedioso. </p>
<p>E però lasciando questa, e venendo alle altre parti 
non meno degne di considerazione, narrerò in qual modo 
sia ordinato e disposto il governo di sua maestà, in 
che si considera le qualità e condizione dei suoi che 
ha seco,ed infine le proprie sue. </p>
<p>Quanto al governo adunque sua maestà in principio ebbe 
monsignor di Chievres, ch'era di tanto rispetto  
appresso di lui, per essere stato quello che 
dall'infanzia sua l'aveva educato, che faceva esso il 
tutto. </p>
<p>A lui successe monsignor di Gattinara gran cancelliere, 
che fu poi cardinale; il quale benchè non facesse così 
il tutto, era nondimeno di tale autorità e così 
stimato e da Cesare e dalli altri, che Cesare si 
rimetteva molto alli consigli ed opinioni sue, ed a lui 
solo si riferivano tutte le cose che s'avevano così a 
concedere altrui, come a deliberare di molti: le quali 
esso, senza che chi domandava ne parlasse altrimenti 
all'imperatore, pigliava il carico d'espedire, ed 
espediva egli stesso. </p>
<p>Con lui solo s'indirizzavano tutti li ambasciatori e 
negoziavano le cose loro, e quando si era in cammino con 
lui si avviavano sempre le cose innanzi che passassero 
alla corte, il che era molto comodo a tutti li 
negozianti per meglio negoziare, e poi aspettar più 
presta e più ottima espedizione. </p>
<p>Esso morto, l'imperatore non ha voluto far più gran 
cancelliere alcuno a cui s'abbiano ad indirizzare tutte 
le cose; ma ha partiti li carichi per non dare tanta 
autorità ad un solo, e niuna cosa s'espedisce al 
presente di qualunque natura o condizione si voglia, che 
sua maestà non la voglia conoscere ed intendere e dire 
il voler suo; dal che viene molte fiate che le 
espedizioni si tardano più che non si stima, o saria il 
bisogno loro. </p>
<p>Ha sua maestà seco molti consiglieri, senza quelli che 
sono restati in Spagna, ma quattro specialmente  
che consultano le cose, ed entrano in tutti li consigli 
suoi; li quali sono il segretario Covos commendator 
maggiore di Leone spagnuolo, monsignor di Granvela 
dottor di legge borgognone, don Garzia di Padilla 
commendator maggior di Calatrava spagnuolo, e 
l'arcivescovo di Bari spagnuolo; oltre li quali vi son 
poi il conte di Nassau gran ciamberlano fiammingo, 
monsignor di Beaurain gran maestro fiammingo, monsignor 
di Prato secondo ciamberlano fiammingo, e monsignor 
d'Anicarm gran someliero fiammingo: ma li due primi 
maneggiano, e danno espedizione a tutte le cose, poichè 
a questi due soli sempre sua maestà tutte le commette. </p>
<p>Al commendator maggiore Covos è dato il carico 
dell'espedizione di tutte le cose di Spagna, ed appresso 
di quelle del regno di Napoli e di Sicilia, dove 
specialmente a riveder non s'abbino cose di giustizia, o 
pragmatiche, o statuti delle provincie; perchè in 
questi casi il commendator maggiore di Calatrava ha il 
carico delle cose di Spagna con lui, e monsignor di 
Granvela delli altri stati; e queste cose tutte, quando 
si son consultate, innanzi che si seguino  
dall'imperatore, fa bisogno che sieno sottoscritte di 
mano sua come gran cancelliere, e per nome del gran 
ciamberlano, che è il conte di Nassau, il quale benchè 
abbia di ciò il titolo e l'autorità, nondimeno non se 
ne prende mai il carico, ma lascia il tutto a questi 
particolari consiglieri. </p>
<p>A monsignor di Granvela è dato il carico speciale 
della spedizione di tutte le cose di Fiandra e stati 
congiunti, e di Germania, ed oltre a questo di tutte 
l'altre sopradette che s'hanno a veder di giustizia, e 
secondo le disposizioni ed ordini di ragione in tutti li 
stati; nelle quali tutte bisogna che sia fatta la 
sottoscrizione di man sua propria prima che vengano alla 
segnatura dell'imperatore. </p>
<p>Il commendator maggiore di Calatrava, e l'arcivescovo 
di Bari non hanno deputato altro carico speciale 
pertinente a gran cancelliero, come questi due detti, se 
non che sono consiglieri ordinarj, e si riducono con 
questi due detti a consultar tutte le cose, e poi 
entrano nel consiglio dell'imperatore. </p>
<p>Delli altri niuno è che si riduca a consultar le 
materie con questi, ma entrano ben tutti nel consiglio 
dove è l'imperatore; dei quali il conte di Nassau ha 
più grazia ed autorità con sua maestà che niun'altro 
così di questi che restano come dei primi, e saria 
ancora di maggiore autorità se si volesse pigliar 
carico di governo ed usare il potere che ha seco lui, 
poichè l'imperatore l'ama molto, e gli ha gran 
rispetto; ma esso non par che si curi prendersi alcun 
carico delle cose del governo, se non che va nelli 
consigli dove è la persona di sua maestà, e dice 
liberamente il parer suo. </p>
<p>Monsignor di Prato è uomo che dipende molto dal  
detto conte, ed è stimato di valer assai, il quale è 
stato adoperato da Cesare in molti maneggi, ed 
ultimamente in quelli di Francia, ove si dice che non è 
molto grato, poichè, come s'intende, non ha mai voluto 
dal re cristianissimo accettare nè pensione, nè dono 
alcuno. </p>
<p>Dall'imperatore è amato assai, e da lui nella 
celebrazione della festa del Tosone in Tornay gli fu 
dato l'ordine, con il quale, non essendo egli uomo di 
alto stato, ma solo semplice gentiluomo, si reputò che 
fosse molto onorato. </p>
<p>Monsignor d'Anicarm non pare che sia adoperato molto, 
nè espedisca negozj. </p>
<p>Il marchese d'Aerschott, e monsignor di Beaurain sono 
capitani di gente d'arme, come si è detto, ed entrano 
nelli consigli dell'imperatore, ma in quelli 
specialmente che si fanno delle cose di guerra. </p>
<p>Il primo di questi due fu nipote di monsignor di 
Chievres, e però è stato con li fratelli favorito 
dall'imperatore molto; che a l'uno dei fratelli, il qual 
è morto, diede già l'arcivescovato di Toledo, a due 
altri ha fatto avere i vescovati di Cambray e Tornay, e 
ad esso marchese donò il ducato di Sora nel regno di 
Napoli, che fu tolto al duca d'Urbino; ed essendo 
riputato molto gentile e cortese e prudente signore, è 
stato qualche volta voce ancora che l'avesse a far 
vicerè di Napoli. </p>
<p>Il secondo fu figliuolo di monsignor di Roeux, che in 
Italia si diceva della Rosa, e fu già prigione di 
vostra serenità, il quale ha molta grazia con 
l'imperatore, ma non s'interpone mai in alcun negozio. </p>
<p>Niuno però di questi consiglieri è ora di tanta 
autorità che non parli con l'imperatore sempre con gran 
rispetto nelle cose sue, perchè sua maestà non si 
rimette ad altri in cosa alcuna, se non in quelle che 
vanno per  il corso ordinario, ma in tutte l'altre 
vuole essa stessa ben conoscere, e in tutte vi mette 
pensiero, e non lascia che alcuna ne passi senza 
l'intervento o saputa sua; e di queste tali, quando gli 
par che siano di qualche importanza, essa ne tien nota 
appresso di sè in memorialetti di man sua propria. </p>
<p>Ode in tutte la opinione e consiglio dei suoi, in forma 
però che non l'autorità d'alcuno, ma la ragion sola 
vaglia con seco; dalla quale solamente mossa, in 
qualunque maniera di termini, fa le deliberazioni a modo 
suo, il che ancora vuole che si creda da ognuno; e tanto 
più lo dimostra quanto sa che s'è tenuto per il 
passato che fosse governato in tutto da monsignor di 
Chievres al tempo suo, e di poi dal Gattinara gran 
cancelliere molto ancora ha lui amato. </p>
<p>Non pareva prima, come si dice, ch'ei fosse stimato di 
molto intelletto, forse perchè si rimetteva assai a 
questi che ho detto; ma ora è riputato da tutti, e cosi 
l'ho ritrovato io in tutte le azioni sue, molto 
prudente, sì che si tiene tra i suoi che nessuno sia 
più sano consiglio che il suo. </p>
<p>Vedesi muover sempre con ottimi fondamenti, e cerca di 
molto giustificatamente procedere in tutte le cose sue, 
nelle quali quando si ristringe a negoziare con 
alcuno a cui ne voglia render ragione, la rende tale che 
a ciascuno convien restarne soddisfatto, perciocchè fa 
conoscere che l'intende molto bene, in esse discorrendo, 
parlando, e rispondendo con parole brevi, ma così 
prudenti e gravi e di tanto succo, che fa restar 
maravigliato ognuno che negozia con lui, che forse 
avesse stimato prima altrimenti. </p>
<p>Nelle deliberazioni sue molto consideratamente procede, 
sì che se tardi si fanno, come veramente in tutte quasi 
si vede seguire, queste sono almeno tali, che par che 
siano poi laudate da ciascuno. </p>
<p>Dimostra poi in tutte le azioni sue, oltre la 
gran prudenza, molta religione e bontà. </p>
<p>Ha la sede apostolica in molta osservanza. </p>
<p>Della persona del pontefice e della chiesa romana parla 
con molta reverenza in ogni occasione; e ad ogni ordine 
di religiosi, che siano specialmente di vita esemplare o 
di qualche estimazione in dottrina, ha non picciol 
rispetto, e molto li onora, e li ascolta nelle cose che 
massimamente alla religione appartengono; per onore e 
dignità della quale ha posto in Germania estrema cura e 
fatica, con tutti li principi e stati di quella 
provincia, per componere le differenze della fede, 
provando di ridurre le opinioni erronee di molti al 
primo e vero rito cattolico. </p>
<p>Nè in ciò ha pretermesso cosa alcuna che da un 
imperatore cristianissimo ed ardentissimo dell'onor 
della fede e della chiesa di Cristo si potesse aspettare 
o desiderare, se non che non ha voluto per tal causa 
muover armi contra li ostinati e duri in così perverse 
opinioni loro. </p>
<p>Tenne la dieta in Augusta (1530) per tal cagione, 
dove volse che da quelli che diversamente sentivano 
nella fede dalla opinione antica vera della chiesa 
cattolica si proponessero le confessioni loro in tutti 
li articoli in che dissentissero, alle quali fece con il 
consiglio e studio di molti dottori cattolici dottissimi 
rispondere ad uno ad uno secondo li fondamenti delle 
scritture sacre, acciò che visto con questo modo quello 
in che s'accordassero colla chiesa e quello in che 
dissentissero da quella, meglio si potesse correggere 
l'error loro. </p>
<p>Di poi ristrette le dottrine  loro in quei pochi 
soli i quali erano non nelle parole solo diversi, ma nel 
senso delli articoli contrarj, volle che tra pochi 
eletti dall'una e dall'altra parte fosse conferito 
insieme, per vedere se si potessero pur ritrarre 
dall'errore quelli massimamente che non di cerimonie ed 
astinenze de'cibi, ma d'altro più importante 
sparlassero. </p>
<p>Il che non si potendo ottenere, offerì infine per 
decisione di tutto un concilio con tal condizione 
solamente, che vivendo pure a modo loro fino alla 
celebrazione di quello, si astenessero almeno dal torre 
li beni ed entrate delle chiese, e cessassero di più 
far predicare queste nuove opinioni loro, e d'astringere 
li monaci e monache, che ancora vivevano nella 
religione, ad uscire delli monasteri, e maritarsi, e 
lasciare i riti e modi del vivere e creder cattolici al 
dispetto loro. </p>
<p>E per indurli a consentire a sì buono effetto usò con 
loro il mezzo di molti principi congiunti di parentela e 
confidenti loro; ed esso medesimo prima con parole dolci 
ed umane esortandoli, come se fratello o padre stato li 
fosse, poi, queste non giovando, con gravi e minacciose, 
come ad imperatore cristianissimo si conveniva, tentò 
di ridurli a questa conclusione. </p>
<p>Ma finalmente quando li vide più duri ed ostinati fece 
in ciò fare la determinazione della dieta, nella quale 
s'ordina quanto da ciascheduno s'abbia da osservare in 
tal materia, intimandosi di proceder contra li 
inobbedienti con la pena del bando imperiale. </p>
<p>Nè alcuna cosa però ha giovato mai con alcuno di 
questi, li  quali benchè hanno dimostrato di fare 
pur qualche stima della pena del bando imperiale (e 
però più volte hanno supplicato all'imperatore che 
fosse contento di sospender la pubblicazione di esso 
fino alla celebrazione del concilio, sebbene 
l'imperatore, senza però fare atto alcuno contrario, 
non ha mai detto di volerla sospendere) nondimeno sono 
stati sempre ostinatissimi nelle opinioni loro, ed 
alcune terre di poi si sono scoperte luterane, ed altre 
luterane son declinate a setta ed eresia ancor peggiore. </p>
<p>Il che veduto, sua maestà, per far l'ultima 
esperienza, deliberò di tenere la seconda dieta, la 
quale chiamò prima in Spira, dove parendo a molti dei 
principi il luogo, per la distanza delle loro terre, 
incomodo, ed essendo ancora alcuni dei cattolici non 
molto inclinati a consentire alla elezione fatta del 
serenissimo re dei Romani, della quale si aveva ancor 
nella dieta a far qualche menzione, e li luterani quasi 
tutti nè a questa nè ad alcuna buona composizione 
delle cose della religione essendo disposti, non si 
potè ridurre. </p>
<p>In tal contenzione passò così il tempo, che si 
convenne poi per la detta maestà ordinarla ad altro 
tempo e in altro luogo; e cominciando a riscaldarsi le 
voci degli apparati turcheschi, ed essendo Ratisbona in 
mezzo l'Alemagna sul Danubio, non molto lontana da 
Vienna, volle, sì per la comodità dei principi come 
dell'espedizione dei bisogni della guerra, eleggere 
quella città. </p>
<p>Nella quale giunta alli ventotto di febraro, e 
ritrovatovi il serenissimo re suo fratello, ed altri 
pochi principi, dopo aspettato per qualche giorno la 
venuta d'alcuni altri, diede principio alla dieta; ed 
intanto essendosi ridotta un'altra dieta  di 
luterani in Smalcalda, ivi mandò l'illustrissimo conte 
Palatino, ed il reverendissimo Magunzio elettori in nome 
suo per dispor l'animo di quei principi e terre luterane 
a qualche onesta conclusione. </p>
<p>Ed in tale stato lasciai nel partir mio dalla corte le 
cose, che, parendo pure li luterani fermi di voler 
credere e vivere a loro modo finchè per il concilio si 
facesse altra determinazione, nè altramente voler 
consentire ad alcuna contribuzione di gente, si credeva 
che per il pericolo imminente della guerra che si vedeva 
grandissimo, stando pur vive queste controversie, si 
accorderebbe ai luterani la sospensione del bando 
imperiale fatto contra di loro, e la permissione di 
stare in tal loro opinione sinchè per un nuovo concilio 
si stabilisca sopra tutte le loro dottrine ciò che si 
debba tenere, e come vivere da tutti i cristiani. </p>
<p>Ha sua maestà domandato sempre con somma istanza 
questo concilio generale, parendo questo, come è quasi 
giudicato da tutti, non solamente il più sicuro, ma 
l'unico rimedio a questo morbo; sì che senza esso niun 
altro possa giovare, se dalla divina provvidenza, 
<foreign lang="lat">cujus causa agitur</foreign>, forse non si trovasse. </p>
<p>Ha procurato col re cristianissimo, e con li altri 
principi e stati cristiani ad esortarli tutti a venire 
al consenso di questo prontamente e volentieri, e 
benchè molti le siano stati contrarj, tra li quali 
alcuno specialmente che dimostrava come facendosi questo 
generale, poteva facilmente portar qualche danno anzi 
pregiudizio  non piccolo alla corona di Spagna, 
nondimeno in questo voler suo è stata sempre sua 
maestà costantissima, nè alcuno di questi contrarj, 
che l'impedissero in tutto o vi ponessero pure qualche 
dilazione, ha voluto ammettere mai; anzi ha fatto 
intendere sempre questa essere sua ferma opinione, che 
per niuna causa si dovesse in alcun modo omettere così 
necessario rimedio di tanto male, dicendo che se non gli 
era con tal espediente provvisione soccorso, lo vedeva 
andar di male in peggio,e di dì in dì farsi maggiore, 
sì che era molto da temere che così sprezzando si 
potesse per avventura procedere con tal forza, che 
quando poi si volesse nè questo nè quello nè alcun 
altro rimedio che umano solo fosse saria poi bastante a 
superarlo. </p>
<p>Questo ha fatto intender sempre essere il fermo volere 
ed opinion sua; ma pure, perchè forse non tutti in 
così giusto e santo desiderio come dovriano gli 
corrispondono, non pare che in ciò si abbia fatta 
conclusione ferma. </p>
<p>Non ha voluto muover armi contro questi eretici, ancora 
che a ciò fare fosse spinta da alcuno, e per alcuno si 
giudicasse non altrimenti poter ridurli alla via dritta, 
per molte e, come a me pare, prudentissime ragioni, le 
quali da alcuno de'suoi ho, di ciò discorrendo, qualche 
fiata intese. </p>
<p>Imperocchè oltre che l'esito delle guerre suole essere 
sempre dubbio e pericoloso, conosceva manifestamente sua 
maestà ch'essa per sè sola non saria stata bastante ad 
una tanta impresa; e però bisognava che o li altri 
principi cristiani, o almeno li principi  
cattolici di Germania concorressero unitamente con tutte 
le forze loro in una tal spedizione. </p>
<p>Ora delli altri principi e stati cristiani niuno vedeva 
implicarsi in tal guerra volentieri, anzi di alcuno si 
dubitava che avria piuttosto prestato favore, se non 
palese almeno occulto, per l'odio e gelosia di troppa 
grandezza, alli nemici suoi. </p>
<p>Li principi di Germania tentati più volte da lei, o 
apertamente negavano l'aiuto loro, o freddamente 
rispondevano sì che comprendeva non potersi promettere 
opera alcuna buona di loro: e tutti la esortavano a 
procedere con destrezza, ed usare ogn'altra via 
piuttosto che quella dell'armi, o perchè pure così 
sentissero essere il meglio, o ancora perchè avessero 
sospetta la grandezza di questi due fratelli, nè la 
vedessero volentieri farsi maggiore e specialmente con 
l'aiuto proprio loro. </p>
<p>Dubitava poi dell'incostanza ed infedeltà dei popoli, 
vedendoli tutti facilmente inclinare a queste eresie, 
per la molta licenza che concedono al viver loro; per la 
qual cosa, ancorchè tutti li principi cattolici fossero 
uniti in tale impresa con lei, dove li luterani avriano 
sempre nella guerra l'opera dei loro popoli prontissima 
e fidatissima, li cattolici all'incontro non avriano i 
loro nè pronti, nè fedeli. </p>
<p>Infine la faceva più riguardarsi il rispetto del 
Turco, che gli pareva di molto maggiore peso delli altri 
tutti, vedendo il nemico prontissimo, armato e vicino, 
che ad altro non aspira che alla distruzione del nome 
cristiano. </p>
<p>E ragionevolmente temendo che se non avea dubitato di 
venire in Germania, non divisa ancora ma in pace, ad 
oppugnare le  città sue, e distruggere con rapine 
ed incendj li paesi suoi, ritrovandola dalli mutui 
acerbi odj delli principi e stati proprj lacerata, molto 
maggiormente si muoveria ad assalirla, e assai più 
facile gli saria ad entrarvi e desolarla tutta, o 
chiamato da alcuno delli medesimi principi suoi, come 
sempre è avvenuto in ciascuna guerra dei Cristiani allo 
stato di quello vicini, o ancora dall'occasione sola 
mosso di sì crudel dissensione tra coloro proprj che la 
dovrebber difendere. </p>
<p>Per tali ragioni specialmente gli è parso nella 
curazione di tal morbo imitar il medico prudente, che 
dove dalli forti rimedj si può temer di qualche 
pericolo, o della morte dell'infermo, o della 
distruzione di qualche membro, comincia sempre dai più 
facili e meno pericolosi, riservando li più forti 
infine quando vede li primi non giovargli e senza questi 
estremi non vi restar più speranza di salute. </p>
<p>Così ha voluto l'imperatore usare in questo ogni 
destrezza, e tentare ogni rimedio più tosto che quello 
dell'armi, al quale si può venir sempre, e quando vi si 
venga resterà in ogni tempo scusato appresso di ognuno, 
che non abbia mancato d'usare prima ogni paterno uffizio 
per indurre i traviati al cammino della salute loro, ma 
essi medesimi con la dura ostinazione propria s'abbiano 
provocata contra sè stessi l'ira sua; il qual consiglio 
fu già dalla sublimità vostra sommamente commendato. </p>
<p>Finalmente per l'amor della religione e della fede di 
Cristo dimostra sua maestà di esser molto desiderosa 
che si prendesse una impresa contro li infedeli, nella 
quale non ricusaria metter la persona propria se 
unitamente da tutti i Cristiani si movesse. </p>
<p>E se ancora ciò non si facesse da'Cristiani, ma pur si 
movessero i Turchi, o per terra contra li stati di 
Germania e del serenissimo  re dei Romani, o per 
mare in Italia, o per qualche altra parte, dice sempre 
che non è per abbandonar mai in tal bisogno nè suo 
fratello, nè la religione cristiana, ma per lasciar 
piuttosto le cose sue proprie, e metter ciò che ha in 
difensione del fratello ed a servizio di Cristo. </p>
<p>Non pare sua maestà molto domestica o affabile che 
intertenga con diverse maniere le persone, come si dice 
che soleva fare il re cattolico, se non che quando è 
tra li suoi, e con li Fiamminghi specialmente, è, come 
si dice, domestichissima. </p>
<p>Con tutti però è umanissima, e nelle udienze sue 
molto paziente, sì che non solamente li ambasciatori o 
nunzi de'principi e ciaschedun gentiluomo che abbia ad 
esporre alcun suo negozio, andando alle ore determinate, 
ascolta benignamente con attenzione e somma pazienza in 
quanto vogliono dire senza interromperli mai punto, e 
senza che si veda mai alterare per alcuna cosa che se 
gli dica, o prorompere in alcuna mala parola non degna 
di un tanto principe; ma ad ogni piccola o povera 
persona che voglia esponergli o supplicargli alcuna 
cosa, quando esce fuor della camera, si ferma, gli 
presta facilmente l'orrecchio e porge la mano, pigliando 
essa medesima le supplicazioni sue, sì che ad ognuno è 
lecito esporgli il fatto suo arditamente, e con quella 
libertà che vuole parlargli ed apertamente dirgli li 
gravami suoi, senza temere che d'alcuna cosa punto si 
sdegni, o lo scacci con alcuna mala risposta. </p>
<p>Risponde poi alle proposizioni fattegli così 
distintamente, e con sì grave, prudente e dolce forma 
di parole, che è necessario che ognuno si parta 
sommamente soddisfatto da essa, parendogli che almeno 
siano state ben udite le ragioni sue, e che possa 
aspettar tardi o per  tempo quella spedizione che 
da un giusto e grato principe sperar si conviene. </p>
<p>È, per quanto si può vedere, molto giusta, e non 
solamente delle leggi nei casi di giustizia, ma ancora 
delle promissioni fatte, e fede data a ciascuno 
osservantissima, ed infine intentissima a quel solo che 
alla dignità ed onor suo appartenga; il qual sempre a 
tutte le altre cose prepone di modo, che non solo si 
guarda di non romper mai la parola sua, ma dove ancora 
non si ritrovi aver fatta promessa vuole che s'abbia 
sempre innanzi alli occhi quello che sia d'onor suo, ed 
a quello drizzandosi sempre come a vero segno, si 
facciano tutte le deliberazioni delle cose occorrenti. </p>
<p>Di che massimamente credo che possa far fede al mondo 
tutto, prima la restituzione che fece di Como, e del 
castel di Milano al duca, che per altra cagione non fu 
fatta da sua maestà, contra l'aspettazione forse di 
molti e contra il consiglio ancora di alcuni dei suoi 
principali, poi la terminazione fatta da lei nella 
controversia della santità  del pontefice col 
duca di Ferrara, nella quale, benchè avesse desiderio 
grandissimo di compiacerla in tutto quel che potesse (e 
per questa cagione ancora gli concedesse oltre il 
termine del compromesso quante dilazioni si potè, ed in 
tutte facesse ogni uffizio e pregando ed esortando e 
proponendo tutti li casi perchè sua santità si 
disponesse ad accettar qualche accordo), nondimeno 
conoscendo in fine non potere con onor suo altro fare 
che venire alla definizione di questa controversia per 
via di sentenza, e questa per giustizia non potersi fare 
se non in favore del duca, e fatta doversi eseguire, non 
ha avuto rispetto in scompiacerla e darle cagione forse 
di mal contentarsi e di allargarsi almeno un poco, se 
non in tutto alienarsi, dall'amicizia sua. </p>
<p>Quanto alli atti di liberalità e magnificenza, non si 
vede in vero, così nel vestir suo come in quello della 
sua corte, molto splendida, anzi parca assai, di modo 
che comunemente usa abiti non di più che di seta; e 
quelli a cui dona la sua livrea sono stati qualche fiata 
con li abiti vecchi aspettando i nuovi più di quello 
che pareva convenire alla grandezza sua. </p>
<p>Molti poi che sperano, o per servizj fatti o per altra 
cagione, da sua maestà, lungamente aspettano innanzi 
che possino ottenere, sì che par che questi tali non 
molto in ciò di lei si tengano soddisfatti, o la 
reputino non liberale; delli quali non mancano ancora 
che  dicano, che morendo alcuno che le sia stato 
servitore, per grande o caro che le fosse, non si 
ricorda dopo morte più del servizio, non si vedendo che 
alli suoi in memoria del servitore morto faccia quella 
dimostrazione che un tanto servizio ed affezione pareva 
che ragionevolmente dovesse portare, sì che questo, 
come dicono, riman morto in tutto. </p>
<p>Ma in vero quei medesimi poi non ponno ciò negare, che 
pur spende nel piatto suo e delli suoi che tengon 
tavola, nella caccia, ed in altre spese sue ordinarie, e 
in doni ancora assai più che non faceva il re 
cattolico, che è tanto laudato da ognuno; nè lascia di 
remunerare in qualche forma tutti quelli che l'han 
servita, il che fa quando può o li viene occasione di 
farlo, o con vescovadi, abbazie, commendarie, o con 
qualche stato, o con diverse provvisioni, o con denari 
contanti, benchè in tal remunerazione pare che più 
pronto e più largo sia verso Fiamminghi che verso li 
Spagnuoli o Italiani, che in vero più a quelli, come si 
dice, essendo nato e nutrito tra loro, che a questi ha 
naturale inclinazione. </p>
<p>Dona ancora assai a diversi signori, ed ambasciatori di 
principi, e ad altre simili persone, e so per chi ha 
maneggiato i conti suoi, che nella partita sua di 
Bologna fece dono a moltissimi Spagnuoli che di là si 
ritornorono in Ispagna per più di scudi trecento mila; 
ed in Bruselles questo luglio passato fu levato un conto 
di molte spese straordinarie fatte da lui, dalli ventuno 
di marzo 1530 che partì di Bologna fino al dodici di 
luglio seguente, le quali montavano alla somma di scudi 
dugento settanta mila, nè v'erano spese se non 
in donativi fatti a diversi signori e gentiluomini ed altre 
persone tali, per il che non pare che si possa  
dire non liberale. </p>
<p>Ma se pur si vede quella parsimonia nel vestir suo, e 
de'suoi che ho detto, questa si può dire che, oltre a 
qualch'altro prudente rispetto, usi perchè avendogli 
convenuto star già molt'anni in continue ed eccessive 
spese di guerra, ed altro, che senza detrimento della 
dignità sua e rovina forse delle sue cose non gli 
pareva poter pretermettere, e per questo avendo 
contratto molti debiti, gli è parso allora di attender 
a quelle, e di poi pagare i debiti suoi, 
piuttosto che attendendo all'altre cose che potevano 
dargli solamente un poco di splendore, dover poi 
lasciare le più importanti e più debite a lui; onde 
spendendo ciò che ha con la misura predetta, a me par 
bene che si possa dire non prodigo, ma non già in ciò 
non liberale. </p>
<p>Delle mercedi veramente son tanti quelli che aspettano, 
che non potendo ancora supplirvi la facoltà che tiene, 
e poi tardandosi eziandio molto, per il natural costume 
suo, la remunerazione ed il dono, fa che da questi tali 
si stimi e dica di lei altramente. </p>
<p>Questa tardanza in vero, la quale par che usi così nel 
dispensar le dignitadi e benefizj di qualunque sorta ed 
in far grazie e doni e pagar mercedi, come nelle 
conclusioni ancora delle cose proprie ben di momento, fa 
che non solamente da chi procura ed aspetta 
l'espedizione, ma ed ancora da'suoi medesimi consiglieri 
e ministri si mormori non poco di lei, ed in ciò si 
dica che poco soddisfa a chi l'ha servita, ed alle cose 
sue proprie porta non picciol disconcerto. </p>
<p>Nondimeno, o proceda questo dalla natural complessione 
sua, che abbonda molto di flemma, o dalla moltitudine e 
gravità dei negozj, che ricercando molta consulta la 
tengono ancora molto  e lungamente occupata, 
infine però si vede e nelle deliberazioni prudentissima 
e nelle concessioni assai larga, sì che chi aspetta 
grazia o mercede, ottiene per il più ciò che domanda, 
benchè quel che ottiene per il tedio del troppo 
aspettare non l'ha per grato; ma in qualunque modo sua 
maestà in ciò si governi, queste due cose sole fanno 
che non solamente molti degli esterni, ma ancora dei 
proprj suoi dicono qualche cosa contro di lei e che li 
Spagnuoli specialmente si dolgano assai che non sia 
così  pronta nè così larga con loro nelle 
remunerazioni o grazie che aspettano, come con li 
Fiamminghi; le quali due sole cose detratte, niuna altra 
sanno ritrovare in lei che non sia degna di molta laude. </p>
<p>Ma io per non esser più longo in narrare ad una ad una 
le virtù sue, di due sole dirò, ancorchè mi pajano le 
principali e quelle che da vostra serenità debbono 
essere più estimate ed avute care, le quali sono tra 
sè stesse molto congiunte. </p>
<p>L'una è che sua maestà non si vede molto cupida nè 
ingorda d'occupar nuovi stati, e aggiungere a sè o 
a'successori suoi, con incomodo delle cose cristiane, 
maggior grandezza; e l'altra che ama sommamente la pace. </p>
<p>Per il quale effetto quando passò di Spagna in Italia, 
la vostra serenità ben sa come subito, dove pur pareva 
che per le vittorie tante avute e per le forze sue 
accresciute non solo di gente nuova ma ancora dei nuovi 
collegati tolti agli avversarj proprj suoi, dovesse 
volere a libito suo imponer leggi e dare le condizioni 
ad ognuno, nondimeno facilmente s'indusse, contro il 
volere e parere d'alcuni proprj ministri suoi e contra 
l'aspettazione di molti altri, non pure a rimettere ogni 
offesa che avesse da qualche principe d'Italia ricevuta, 
ma a consentirgli il fatto  proprio delle ragioni 
onde si reputava che questo tale fosse caduto, per 
lasciar non solamente placata e quieta, ma contenta 
questa provincia con satisfazione di tutti li principi e 
stati suoi, e specialmente di questa repubblica, che tal 
grazia sommamente desiderava e con ogni affetto 
richiedeva. </p>
<p>Di poi passato in Germania, e conosciuto che in quella 
provincia, per l'assenza del capo, nascevano ogni dì 
disordini li quali portavano grandissima rovina a quella 
stessa, e non minor pericolo alli altri stati e cose 
cristiane, non solamente consentì, ma procurò che 
fosse eletto il fratello re dei Romani, sofferendo di 
privar con tale elezione la succession sua di tal 
dignità, per non lasciar sì importante provincia senza 
il capo suo, ma in essa, stando lei lontana, ponerci 
un'altro sè stesso, che come consorte nell'impero 
avesse a reggerla e governarla in assenza sua. </p>
<p>Per questo effetto solo ancora, fuggendo quanto può 
sempre ogni occasione di guerra, si vede sopportare 
alcuna volta cosa che par forse contro la dignità sua, 
piuttosto che venire alle armi, come per avventura nelle 
cose di Germania si è veduto, e non meno nelle rovine 
che ha avuto il duca di Savoja suo cognato con Svizzeri, 
nelle quali richiesta sua maestà con molta istanza, non 
gli ha voluto mai prestar aiuto, ed ha sofferto che non 
solamente esso ne patisca, ma, occupandosi da'Svizzeri 
Ginevra, si faccia anche qualche pregiudizio all'Impero, 
piuttosto che prendendo le armi per lui, s'appiccasse 
forse nuova guerra in Italia. </p>
<p>E così ogn'ora che gli è proposta  alcuna cosa 
che porti suspicione di qualche principio di guerra la 
schiva come il fuoco, nè vi vuole attendere in conto 
alcuno. </p>
<p>Il che massimamente avvertisce nelle cose d'Italia, la 
quale con ogni cura e studio suo cerca di conservare nel 
quieto e pacifico stato presente, in che gli pare con 
inestimabile spesa, fatica, e pericolo delli stati suoi, 
e travaglio della persona sua propria, averla posta. </p>
<p>Nella qual opinione si dimostra costantissima così per 
tal inclinazione sua naturale, come perchè pur si stima 
in questo modo essere come sola padrona del tutto, 
avendo tutti li principi e stati di essa o soggetti, o 
d'amicizia e confederazione tale congiunti, che ognuno 
l'osserva ed è prontissimo di compiacergli; ed 
altrimenti facendo potria, introducendovisi un altro 
principe, non solamente farsi questo di parte di essa 
signore, ma ancora del tutto, e o seco o solo per 
avventura padrone. </p>
<p>E però essendo stata più volte e per diverse vie 
tentata dal re cristianissimo per le cose dello stato di 
Milano, ancorchè avesse forse desiderio di gratificarlo 
in tutto quel che potea nelle cose oltramonti, ed avesse 
dato in commissione a monsignor di Prato, quando andò 
ultimamente in Francia, che in ogni altra proposizione 
fatta stringesse la pratica, nondimeno di quello stato 
non ha voluto, non dico compiacergli, ma pur udirne mai 
parola; anzi ha voluto che in ogni accordo che hanno 
trattato insieme, questa condizione stesse sempre ferma, 
ch'esso in questo stato in niun modo vi avesse parte, e 
di ciò  non si contentando lui, non solo non si 
concludesse alcnna cosa, ma si togliesse ogni pratica; 
il che solo fu forse cagione che detto monsignor di 
Prato si ritornasse allora di Francia senza conclusione 
alcuna. </p>
<p>E siccome ho inteso per buona via, una delle 
potentissime ragioni che l'indusse a donare il contado 
di Asti al duca di Savoja fu per liberarsi dalli 
continui prieghi ed instanze che gli faceva la regina 
cristianissima sua sorella perchè lo restituisse al re 
suo marito, al che non ha mai voluto acconsentire, 
acciochè non avesse detto re in modo alcuno piede in 
Italia, che gli desse sempre più facile occasione di 
perturbarla. </p>
<p>S'intertiene per il medesimo effetto non con quei 
principi e stati cristiani solo che ha amici o 
congiunti, usando sempre ogni amorevole uffizio che le 
occasioni l'inducano a dovere usar loro, ma con li altri 
ancora con cui non abbia tal espressa congiunzione, 
dissimulando spesse volte qualche cosa che potria forse 
dare, a chi volesse avvertirvi, cagione di guerra, per 
non la romper con alcuno; dove sarà forse opportuno 
intendere che disposizione abbia sua maestà verso 
ciascuno. </p>
<p>E però cominciando dal maggiore, col presente 
pontefice, con cui è di stretta amicizia e 
confederazione collegata, si tiene quanto più può 
congiunta, e in tutte le cose che con onestà e dignità 
sua gli è concesso di fare in sua giustificazione cerca 
sempre di compiacerlo; e per tal rispetto non solo ha 
tenuto sempre fermo l'esercito suo sotto Fiorenza, 
finchè ha costretto quella città ad accettare la casa 
de'Medici e introdur tutti li fuorusciti (siccome s'era 
forse obbligata nella convenzione di Barcellona), ma ha 
onorato il duca Alessandro suo nipote, e augumentato lui 
e la discendenza sua quant'ha potuto, dandogli la 
superiorità e potestà del governo che gli ha dato e 
nelle cittadi e in tutto lo stato suo. </p>
<p>Parimente nel dimandare e procurare il concilio, 
ancorchè sia sempre stata ferma nella sua opinione che 
si dovesse convocar generale e presto, nondimeno in ciò 
è proceduta in ogni tempo con ogni riverenza e rispetto 
verso di lui, promettendogli con ogni efficacia 
possibile di tener sempre nella protezione sua e del 
serenissimo re dei Romani suo fratello la dignità e 
stato della Chiesa Romana, della persona sua propria, e 
di tutta la casa de'Medici, sì che in detto concilio 
non gli saria fatta dettrazione, ingiuria, nè 
offensione alcuna. </p>
<p>È ben qualche fiata accaduto che non è stata senza 
gelosia che sua santità si alienasse o s'allargasse un 
poco da lei e si stringesse più al re cristianissimo, 
quando specialmente  il cardinale d'Agramonte, 
monsignor di Tarbes, fu a Roma, sì per la pratica 
stretta che si teneva del matrimonio della duchessina 
de'Medici nel duca d'Orliens secondogenito del detto re 
cristianissimo, come per li onori grandi fattili da sua 
santità, e somma intrinsichezza molto maggiore 
dell'ordinario tenuta con lui; parendogli di certo che 
tal congiunzione e strettura ricercata da esso re 
cristianissimo non potesse essere se non a perturbazione 
dello stato presente d'Italia. </p>
<p>Nondimeno dissimulò nel principio per un tempo questa 
suspicione, laudando e dicendo che a lui non era ingrato 
questo matrimonio, e mostrando di non stimare tali 
pratiche in conto alcuno, nè altrimenti creder di 
quello che gli facea sempre intendere il pontefice, 
cioè che nessuna cosa concluderia mai, che vedesse 
poter tendere ad una minima innovazione dello stato 
d'Italia, e a perturbare la quiete sua o la pace dei 
cristiani. </p>
<p>Ma pure in fine dimostrò questa pratica non piacergli, 
anzi, per la parte del re almeno, averla sospetta; 
talchè il papa andò di poi più ritenuto in essa, di 
modo che non s'è concluso cosa alcuna. </p>
<p>Con il re cristianissimo tiene con le parole e con ogni 
atto esteriore strettissima amicizia, ed usa ogni 
termine d'amorevolezza e d'onore, che ad una 
congiunzione di parentela così stretta si convenga, per 
la quale ha sempre mostrato intenzione pronta di 
compiacerlo in tutte quelle cose che non avessero a 
rompere la pace e quiete presente delli stati cristiani, 
e specialmente d'Italia. </p>
<p>Dimostra sua maestà parlando che il detto re 
cristianissimo sia di un medesimo volere congiunto seco, 
nè essa diffidi punto di lui; ma nel secreto veramente 
poco se ne confida, perchè gli par pure di vedere che 
ad altro non pensi che alle cose d'Italia, vedendosi 
sempre trattar di questa, e sentendo dirsi espressamente 
da lui che sebbene aveva cesso in convenzione o patto le 
ragioni dello stato di Milano, non però aveva cesso nè 
poteva cedere ad altre ragioni che alle proprie sue, che 
gli competevano mentre viveva la prima moglie di cui 
era, ed in tal modo non avere potuto pregiudicare alle 
ragioni del delfino a cui solo, per la progenitura della 
madre, apparteneva, nè poter medesimamente ora fare che 
esso delfino non voglia e non dimandi, ancor ch'esso 
tacesse, lo stato suo. </p>
<p>E perchè oltre ciò gli par di conoscere che sempre 
vada per ogni via tentando di muover pur qualche cosa, 
nè possa stare in alcun modo quieto nello stato 
presente, ogni suo movimento pare che gli muova 
suspicione. </p>
<p>Il re d'Inghilterra per causa della controversia del 
matrimonio di sua zia, non ha, come è noto, molto 
amico, nè di ciò pare però che faccia molto conto, 
anzi senza rispetto alcuno ha procurato sempre che la 
causa si proseguisse e si decidesse in Roma senza 
dilazione, e non si rimettesse in alcun modo in 
Inghilterra, come  estremamente desiderava, e con 
prieghi, istanze e minaccie sollecitava esso re che si 
facesse; e sempre ha detto che non temeva punto che 
detto re ardisse di far mai cosa alcuna di fatto contro 
la regina, quasi volendo inferire che averia modo di 
farlo pentire. </p>
<p>Come si stia con li serenissimi re di Portogallo e di 
Polonia forse non saria da dir molto, essendo a quello 
cognato, ed a questo pure amico assai, e non venendo 
molto nè l'uno nè l'altro in considerazione in alcuna 
guerra che nelle parti d'Italia e di Francia si faccia. </p>
<p>Pur questo poco non è fuor di proposito sapere, che io 
ho per più vie compreso, sua maestà avere il re di 
Polonia, nella controversia che ha il re de'Romani pel 
regno d'Ungheria, un poco sospetto; e perchè gli pare 
che in questa penda alla parte del re Giovanni, non 
dimostra molta confidenza di lui: il che ha fatto, come 
alle volte m'ha detto l'ambasciatore suo, che detto re 
di Polonia è andato sempre nella pratica dell'accordo 
con  grandissimo rispetto, nè ha mai ardito dire 
apertamente la sua opinione, ancorchè da lui ambe le 
parti richiedessero che proponesse il modo che gli 
paresse migliore. </p>
<p>E per più d'una via certa ancora ho saputo sua maestà 
tenersi in secreto molte offese dal re di Portogallo, 
sapendo ch'ei fece gettare a fondo alcune sue caravelle 
che mandava alle isole Molucche, e tenne gli uomini suoi 
prigioni; ma ben dissimula questo con ogni arte 
possibile, e benchè di questi prigioni alcuni fuggiti 
venissero a ritrovarla, e manifestarle tutto il caso, 
nondimeno, fatto loro donare alcuni denari, li mandò a 
casa con espresso comandamento che tacessero, e finge, 
come detto re si persuade che debba credere, che le sue 
navi si sommergessero per fortuna di mare. </p>
<p>Per il che da qualcuno de'suoi m'è stato alle volte 
fatto cenno che l'amicizia non possa durare, e avendo 
specialmente in animo l'imperatore di attendere, come 
sia in Spagna, con diligenza a tal navigazione, convenga 
un giorno seguir rotta tra loro; il che siccome mi pare 
importante, così credo che sia da tenere sotto 
silenzio. </p>
<p>Della sublimità vostra e dell'illustrissimo signor 
duca di Milano si confida sommamente; li quali si 
persuade che non abbino punto a mancargli mai in alcun 
caso di quanto sono obbligati per la capitolazione 
fatta, nè rimuoversi mai dall'amicizia sua; non tanto 
per essere stato sempre detto duca e tutti li suoi 
naturalmente inclinati all'Impero di cui si domandano 
vassalli, ed aver sempre questa eccellentissima 
repubblica, per costume suo, servato la fede a ciascun 
principe con cui sia stata congiunta d'amicizia e 
confederazione, quanto perchè gli pare che essendo 
questa tal congiunzione all'uno e all'altro di sommo 
benefizio, per essere il precipuo  fondamento 
della conservazione delli stati proprj e della libertà 
loro, e d'Italia, che con tanti pericoli e spese si è 
procurata, debba da loro essere sommamente desiderata e 
tenuta cara. </p>
<p>E sebbene nella corte si mormorò un poco quando il 
detto illustrissimo duca venne in Venezia, tal 
mormorazione non fu fatta da lei, ma solo dalli suoi; 
nè questi mostravano ancora di aver di ciò dispiacere, 
perchè suspicassero che s'avesse nè a trattare nè a 
pensare cosa alcuna contro detta capitolazione, 
o contro l'onore e dignità di sua maestà, ma perchè 
pareva che facendo detto duca tanta dimostrazione di 
osservanza a questo illustrissimo dominio, e suspicando 
ch'esso forse cercasse per maggior sicurtà sua di più 
stringersi ancora che non era con lui, con questo modo 
venisse a far credere che vi fusse qualche differenza 
colla maestà cesarea, per la quale esso volesse più 
dipendere da detto dominio che da lei. </p>
<p>Ma conosciuto che ciò si faceva per detto 
illustrissimo duca solamente in dimostrazione di 
gratitudine di tante spese fatte, con grave danno e non 
picciol pericolo delle cose di questa eccellentissima 
repubblica, solo per rimettere e conservar lui nello 
stato suo, nè questo essere stato altro che un semplice 
uffizio di gratitudine, cessò di subito ogni 
mormorazione, nè di poi si è detto da alcuno di ciò 
parola. </p>
<p>Dell'illustrissimo signor duca di Ferrara medesimamente 
si promette ogni cosa, e si persuade che in ogni caso 
abbia sempre a seguir contro ciascuno le voglie sue, 
parendogli, oltre che è suo vassallo, d'aversi colla 
sentenza fatta delle cose sue obbligato lui e la 
posterità sua di tal sorte, che non gli possa mai 
mancare, ed avendo esso signor duca con lettere proprie 
di sua mano, e per  nunzj mandati a posta, e con 
ogn'altro modo a sua maestà chiaramente espressa questa 
tanta obbligazione che per tal causa se gli sente avere, 
e la ferma volontà di essere per esporre sempre lo 
stato e la vita propria e dei figliuoli, siccome tutte 
riconosce da lei, in servizio suo. </p>
<p>Nè altrimenti si persuade dell'illustrissimo signor 
duca di Mantova, essendo pur suo vassallo, ed avendosi 
con lui portato sempre amorevolmente, sì nell'onorarlo 
della dignità di suo capitano generale, come nel 
concedergli la marchesana per moglie, con la ferma 
speranza di quello stato che tanto desiderava e 
procurava di ottenere. </p>
<p>Con Genova cerca di mantenerla nello stato suo presente 
di libertà, col quale separandola dal re cristianissimo 
la conserva nella devozione sua, ed a sè la fa 
congiuntissima di modo, che da quella città si serve 
talmente d'armata, che non solo tien battuti li corsari 
di Barberia (sì che mantien con somma riputazione 
sicuri dalle solite depredazioni li regni suoi e tutti 
quei mari d'intorno), ma si promette in ogni bisogno di 
guerra che avesse contra Turchi di poter crescere ancor 
questa tanto che saria riputata di qualche stima. </p>
<p>Con la congiunzione ed amicizia di tutti questi 
stati d'Italia si sta sicura tanto sua maestà, che, 
siccome m'ha in qualche proposito chiarito di bocca sua, 
non si teme che finchè dura abbia a tentarsi da alcun 
signore esterno di far novità, o pur tentandosi si 
possa ottener cosa alcuna. </p>
<p>Ma tra tutti questi il suo precipuo fondamento si vede 
esser posto in questo illustrissimo dominio, estimando 
che per le forze proprie e fortezze di tutto lo stato 
suo, e per la riputazione che ha così in mare come in 
terra con tutti i principi del mondo, sia veramente il 
nervo d'Italia e forse ancora della Cristianità tutta; 
sì che abbia a fare a quella parte dove penda in ogni 
guerra grandissimo momento, ed infine darle vittoria. </p>
<p>Per il che non dubito ch'essa sia per mantener sempre 
con ogni diligenza e studio l'amicizia sua, nè da 
quella partirsi mai, e che per tal causa sia parimente 
da sperare che fin che vive non s'abbia a veder guerra 
in Italia, se da qualcuno delli medesimi italiani amici 
e confederati suoi non vien procurata. </p>
<p>Il che non parendo ragionevole, credo che si possa da 
ognuno fermamente tenere una lunga e certa pace, 
avendosi tal principe per procuratore e protettor di 
essa, che, come si può vedere da tutti li discorsi 
fatti di lui, tanti modi ha da ritrovar uomini e denari 
che questi non gli possono mancare. </p>
<p>Avendo particolarmente e distintamente narrato quanto 
si apparteneva considerar intorno la persona, qualità, 
e condizioni dell'imperatore e stati suoi, non  
pare che si disconvenga dal proposito nostro fare il 
medesimo discorso della persona del serenissimo re dei 
Romani suo fratello e delle cose sue tutte, essendo pur 
principe, sì per le forze proprie e delli stati suoi al 
nostro per tanto spazio vicini, come per la dignità 
imperiale nuovamente aggiuntagli, degno appresso vostra 
serenità specialmente di molta stima. </p>
<p>Il detto serenissimo re adunque, che ora è d'età 
d'anni ventinove possiede <foreign lang="lat">jure ereditario</foreign>, come 
stati suoi avuti, l'arciducato d'Austria, li contadi di 
Stiria, Carintia e Carniola ed il contado di Tirolo, li 
quali per la divisione e convenzion fatta tra loro due 
fratelli gli son pervenuti nella parte sua, avendogli 
l'imperatore cedute tutte le ragioni che aveva in essi. </p>
<p>Ha di poi guadagnato il ducato di Vittemburgh, avendone 
scacciato con l'aiuto della lega di Svevia il duca suo, 
perchè seguiva nelle guerre passate le parti del re di 
Francia, ed usava di molte insolenze e contra li stati e 
terre vicine e contra li suoi medesimi; per il che fu 
per bando imperiale privo delle ragioni di tale ducato, 
e queste furono concesse a cui se le guadagnasse per 
forza d'armi. </p>
<p>Ha dopo la morte del re di Boemia e d'Ungheria suo 
cognato acquistato  per elezione dei baroni della 
provincia, secondo il solito costume loro, il regno di 
Boemia, e con questo congiuntamente le provincie, cioè 
li ducati di Slesia e di Moravia. </p>
<p>E non solamente per causa della moglie, che par che 
debba rimanere <foreign lang="lat">jure successionis ab intestato</foreign>, 
erede del morto fratello, ma per diverse altre ragioni 
pretende pure al regno d'Ungheria, del quale parte ne 
possiede, e del resto è in contenzione col re Giovanni; 
per la qual causa è successa tanta guerra, che ha fatto 
pervenire una gran parte e forse la miglior di esso in 
mano del signor Turco, ed il resto, con buona parte 
dell'Austria, dalle incursioni, depredazioni ed incendj 
turcheschi rimaner quasi distrutto, e dell'esito di 
essa, con poca speranza forse di ben alcuno, si sta 
ancora in dubbio. </p>
<p>È poi ancora nella Slesia un ducato, chiamato il 
ducato di Open, che dopo morto il suo duca, il quale è 
vecchio molto e senza erede alcuno, s'ha, come feudo 
regio, a devolvere alla corona. </p>
<p>Di questo, a distanza e con autorità e consenso del re 
Lodovico d'Ungheria defunto, fu da detto duca instituito 
erede il marchese Giorgio di Brandemburg zio e tutore di 
detto re, ma non gli avendo mai voluto il re Ferdinando 
confermare nè tale instituzione, nè la donazione di 
alcuni castelli e luoghi d'Ungheria, dopo molta 
controversia infine l'anno passato si sono convenuti tra 
loro che il detto serenissimo re Ferdinando abbia da 
pagare al detto marchese rainos dugento cinquantamila in 
termine di due anni, e ritenga  le ragioni di 
detti luoghi, sì che dopo la morte di detto duca venga 
ad acquistarsi e farsi suo il detto ducato di Open. </p>
<p>Se gli è infine aggiunta la dignità imperiale,che 
essendo eletto ed incoronato re dei Romani, partita che 
sia la maestà di Cesare di Germania e gita in Spagna, 
esso governerà le cose dell'Impero tutte. </p>
<p>Di questi stati suoi tutti cava buona somma di denari 
d'entrata e molti servizj; benchè le entrate sue, se 
non forse tutte, come da alcuni si dice, almeno in buona 
parte, sono o impegnate o obbligate a diversi suoi 
creditori. </p>
<p>Delle entrate del contado di Tirolo si suol trarre, 
essendo libere, tra il sale che si fa di là, e li dazj, 
in tutto di entrata annua fiorini renensi quattro 
centomila. </p>
<p>Delli ducati d'Austria, Stiria, Carniola, e Carintia, 
si è medesimamente impegnato qualche cosa, ma quando 
tutte le entratesiano libere, se ne può trarre ogni 
anno fiorini renensi quattrocento mila. </p>
<p>Del ducato di Vittemburgh non ha tratto finora cosa 
alcuna, perchè le entrate sue sono state obbligate a 
pagar il debito contratto per le spese fatte dalla lega 
di Svevia nell'acquisto di esso, che ascendevano a gran 
somma, la quale sua maestà ha tolto a pagare facendosi 
signore di quello stato; ma quando sia finito tal 
pagamento, che pur pare che ne resti ancora qualche 
parte, dicesi da alcuni che ne avrà d'entrata rainos 
ogn'anno dugento mila, ma si mettono dalli più soli 
centomila. </p>
<p>Delli altri stati sopradetti che al presente ha in mano 
e possiede, non cava entrata alcuna ordinaria, se non 
che ha li servizj di gente e di denari, che da loro 
 ottiene secondo li bisogni suoi. </p>
<p>Ma oltre le sopradette entrate, ha che l'imperatore, 
per convenzione tra loro, e per il testamento del re 
cattolico che lo lasciò erede del regno di Napoli e 
d'altre cose acquistate per lui con tal condizione, è 
obbligato di pagargli ogn'anno delle entrate di detto 
regno, ducati d'oro sessantamila, che vengono a fare 
fiorini renensi ottantaquattro mila. </p>
<p>Per la dignità imperiale soleva cavar l'imperatore 
Massimiliano ogn'anno d'entrata circa rainos dugento 
mila, la quale si traeva parte dalle pensioni che per le 
condannazioni nelle terre imperiali vanno alla camera 
fiscale, e parte da alcune utilità della cancelleria; 
ma ora par che molta parte, per l'assenza 
dell'imperatore e forse per negligenza di chi n'ha avuto 
la cura, ne sia andata di male, sì che non se ne cava 
la metà, la quale è lasciata, credo, dall'imperatore 
godere con il carico della dignità al re; e ho inteso 
che non passa la somma di fiorini renensi settanta mila. </p>
<p>Del ducato d'Open sopradetto, quando sarà suo, si dice 
che n'è per trarre ogn'anno rainos venticinque mila, 
che fanno in somma rainos un milione e settantanove 
mila. </p>
<p>Oltre l'entrate ordinarie sopradette dimanda molte 
volte a questi stati suoi, secondo li bisogni che ha, 
aiuto di gente e di denari, e mette in alcuni, come nel 
contado di Tirolo, e nei ducati d'Austria, Stiria, 
Carintia, e Carniola, le imposizioni che gli pare, dalli 
quali cava buona somma di tempo in tempo per queste vie, 
che comprende qualche fiata il quarto delle entrate. </p>
<p>Onde nel tempo che io passai in Germania con la maestà 
cesarea, essendo noi in Ispruch, in una dieta fatta dal 
contado di Tirolo, fu deliberato di pagargli per li 
 bisogni suoi nella guerra d'Ungheria fanti cinque 
mila per mesi cinque, della spesa delli quali pensò 
pigliar li denari, e la metà spendere in fanti e 
l'altra metà in tanti cavalli leggieri italiani. </p>
<p>E con tal pensiero giunto in Augusta condusse Pavolo 
Luzasco, il quale cominciò a fare li cavalli, ma poi 
per certa differenza nelle condizioni della condotta non 
venne; nondimeno il re pagò delli denari detti altra 
gente che mandò, e di Spagnuoli e di Tedeschi, col 
capitano Roccandolfo, in Ungheria, e fu la somma di 
questi denari, la quale gli è stata concessa ancora 
quest'anno, circa rainos cento mila. </p>
<p>Ha ancora avuto dalla santità del pontefice la 
concessione della decima di tutti li benefizj 
ecclesiastici, e oltre di questo la indulgenza così in 
tutti li stati suoi come in molti altri d'Italia; dalle 
quali decima ed indulgenza n'ha tratto non piccola somma 
d'oro, benchè quanto questa stata sia non si dica. </p>
<p>Delli stati suoi di Boemia, Moravia e Slesia, non 
solamente non cava, come ho già detto, entrata alcuna 
ordinaria, o vero se non poca, ma ancora non ha in essi 
quella autorità di mettervi imposizioni al piacer suo, 
che ha nelli altri stati suoi, se non quanto può 
ottenere per la urgenza delli bisogni di guerra dalli 
baroni, e uomini del governo del regno e dell'altre due 
provincie dette; le quali non per obbligo alcuno che 
abbiano, nè per causa d'obbedienza che facciano al re 
loro, ma per la libera volontà loro, concedono qualche 
fiata buon numero di gente da piedi e da cavallo, che 
 si fa buona, massimamente da piede, di quella 
provincia. </p>
<p>Sua maestà si promette che avria da queste tre 
provincie nei presenti bisogni combattenti 
quarantacinque mila, perchè dice che in altri bisogni 
n'ha cavato altre volte, e specialmente nell'anno che 
venne il Turco a Vienna, di genti pagate da loro, fanti 
e cavalli, notabil somma. </p>
<p>Ed ho inteso da persona che lo può saper bene ed è 
degna di assai fede, che quest'anno, fin qui, ha 
ottenuto da loro ducati d'oro cento venti mila. </p>
<p>Dei luoghi che possiede ora nel regno d'Ungheria non 
metto cosa alcuna, perchè di questi, per la contenzione 
che ha per causa di quel regno col re Giovanni, 
n'ha piuttosto spesa grandissima che entrata alcuna. </p>
<p>Potria ancora delle genti o terre franche imperiali, 
quando si facesse più amico, trarre qualche somma di 
denaro per via di donativi o sussidj, come faceva 
l'imperatore Massimiliano, che da queste con destrezza, 
per la grazia che aveva conesse, or con un modo ed or 
con un altro, ottenne doni di non piccola somma di 
denaro, con che si pagavano molte volte i debiti che 
aveva contratti e con la corte sua e con quelli dove era 
stato un tempo alloggiato con li suoi. </p>
<p>Questo non ha potuto far mai l'imperatore presente, per 
essere stato assente da loro; ma il re de'Romani, che 
gli sarà sempre appresso, potrà forse farlo se saprà 
o averà il modo d'intertenerle, che non gli sia, per le 
opinioni erronee che hanno molte di loro contro la fede 
cattolica, per avventura disdetto. </p>
<p>Le spese sue ordinarie non si potriano ben dire, 
perchè fin quì non le ha mai limitate; ma sì per aver 
trovate le entrate delli stati suoi impegnate, le quali 
attese in prima a ricuperare, come per la contenzione 
 continua che ha poi avuto per causa del regno 
d'Ungheria col re Giovanni, n'ha fatto quando più e 
quando meno, secondo che più o meno è stato astretto 
dalla guerra, sì che non si può dire cosa certa. </p>
<p>Bensì perchè spende largamente sempre, e tien buona 
corte e ben in ordine, e veste splendidissimamente 
molto, la spesa che fa è di sorte che si vede sempre in 
bisogno, e non si potendo così bene aiutare 
dell'entrate sue, conviene che cerchi di aiutarsi quanto 
può con le imposizioni che mette quasi continue alli 
stati suoi. </p>
<p>Nel governo suo tiene appresso di sè molti 
consiglieri; ma quattro specialmente sono li principali 
e di più stima, li quali sono del consiglio secreto; 
cioè il cardinale di Trento, il conte di Ottemburgh 
detto Salamanca, il capitano Roccandolfo, e don Giovanni 
Hostman. </p>
<p>Il primo è suo gran cancelliere, il quale in vero è 
ora di maggiore autorità che alcun altro; ma è ben 
vero che per essere italiano, e conoscer che ha da fare 
con gente piena di sospetto, qual è la tedesca, usa 
questa con grandissimo rispetto, e va riservato assai, 
sì che non  si scalda molto volentieri nelle cose 
che si trattano, quanto potria. </p>
<p>È umanissimo signore, e drizza sempre l'opere sue a 
buon fine e con molta prudenza. </p>
<p>E perchè sente del governo di questa eccellentissima 
repubblica assai bene, e da lei gli par d'avere ricevuto 
in diversi tempi molti piaceri dei quali serba memoria, 
dimostra essergli non poco affezionato, e dove ha potuto 
l'ho sempre ritrovato desideroso di compiacerla e pronto 
ad operare che nelle domande sue fosse soddisfatta; per 
il che riverentemente esorto la serenità vostra a 
tenerselo con ogni uffizio che possa sempre benevolo, 
perchè non può se non aspettar da questo nelle 
occorrenze sue, che accadono per la vicinanza delli 
stati, appresso il re ottimo giovamento. </p>
<p>Al secondo, che è spagnuolo nutrito con lui fino in 
Spagna, ha molta affezione. </p>
<p>Questo aveva prima titolo di tesoriere, e per lui si 
soleva il re governare, sì che esso quasi faceva il 
tutto (ed invero è stimato ed onorato uomo pronto 
d'ingegno, savio ed accorto molto); ma perchè non era 
grato a'Tedeschi, e pareva che non lo potessero vedere, 
il re è stato costretto allontanarselo dalla corte; di 
modo che gli ha donato alcuni castelli sopra Villach, 
che gli danno d'entrata forse otto mila fiorini, e 
fattolo conte di Ottemburgh, dove egli stà il più del 
tempo dell'anno, e poco s'impaccia ora più del governo. </p>
<p>Il capitano Roccandolfo, che è il suo gran maestro, è 
germano (tedesco); ha praticato in Spagna e nelle guerre 
d'Italia lungamente, ed è riputato uomo di cuore, e che 
intende le cose della guerra meglio che alcun'altro 
germano, e però il re gli diede il governo delle genti 
tutte che aveva in Ungheria e lo fece capitano di tutta 
quella impresa. </p>
<p>L'Hostman, che è ora il tesoriero, è pure 
germano, ed ha molta grazia appresso il re; ma in vero 
il reverendissimo cardinale di Trento è quello che ha 
più autorità di tutti li altri su lui, e gli è quasi 
sempre appresso. </p>
<p>Oltre di questi ha poi li suoi consiglieri di 
giustizia, tra li quali è il conte Leonardo Nogarola, 
gentiluomo vicentino, che fu figliuolo del conte 
Girolamo già bandito per causa di ribellione dalla 
serenità vostra, non mediocremente amato, e da lui 
assai  adoperato, il quale avendo io conosciuto 
prima in Augusta, e poi nella corte dell'imperatore, che 
seguì in Fiandra come nunzio del re, m'è parso sempre 
gentiluomo prudente molto e modesto. </p>
<p>Di lui ed in Augusta, ed in Aquisgrana mi parlò il re 
più volte instandomi con tanto studio ed affezione 
ch'io lo raccomandassi alla serenità vostra, che più 
non potrei dire; ma in vero fece in ciò uffizio tale 
che, come in mie lettere fino da allora scrissi, mostrò 
di amarlo estremamente: per il che non crederei che 
potesse se non giovare assai ancora alle cose di questo 
eccellentissimo dominio gratificarlo, se si potesse, 
almeno in qualche parte delle petizioni sue. </p>
<p>Costui è quello che ora è mandato dal detto 
serenissimo re ambasciatore al signor Turco. </p>
<p>Ha inoltre il re diversi altri appresso di sè, 
che usa frequentemente nei consigli suoi. </p>
<p>Ma con li primi soli tratta tutte le cose pertinenti 
alla pace ed alla guerra, e con questi altri poi le cose 
sole di giustizia. </p>
<p>Delle quali però molte, che gli pare che abbiano 
bisogno di maggior istruzione e più diligente esame, 
manda sempre, prima che le spedisca, a vederle alli 
consigli suoi, che tiene uno in Vienna ove si giudicano 
tutte le cose dei contadi d'Austria, Stiria, Carintia e 
Carniola, e l'altro in Ispruch che ha da terminar tutte 
le cose del contado di Tirolo. </p>
<p>Li quali delle cose rimessegli dal re intendono, 
consultano, e riferiscono secondo il parer loro; la cui 
relazione avuta egli, o la segue come nella parte 
maggiore delle cose suol fare, o siccome gli par poi, 
moderandola, l'impedisce a modo suo. </p>
<p>Egli, medesimamente come fa l'imperatore, vuol 
conoscere tutte le cose sue, nè alcuna rimette altrui, 
se non quelle che vanno per l'ordinario, e questo fa con 
somma diligenza, perchè ogni giorno ha le sue ore 
determinate dell'udienza, che son sempre ordinariamente 
la mattina per tempo, e il dopo pranzo subito per due 
ore, e così del consiglio dove s'entra finita 
l'udienza. </p>
<p>Dal che nasce che le espedizioni sue si fanno più 
celeri assai che quelle dell'imperatore, onde pare che 
non senza meraviglia si veda due fratelli, così d'animo 
e di voler congiuntissimi, essere e di complessione e di 
costumi quasi in tutto contrarj e diversi. </p>
<p>Ambo savj e prudenti e molto intelligenti di tutte le 
cose, ma l'imperatore più considerato, più riservato e 
più grave; questo più pronto, più efficace, più 
espedito e d'ingegno molto vivo, che parla di tutte le 
cose di stato e dei governi molto risolutamente, e 
dell'altre ancora che  quotidianamente 
ne'familiari ragionamenti occorrono, bene e con buon 
discorso, sì che di niuna pare ignaro, e che 
intrattiene assai domesticamente tutti quei signori ai 
quali accade qualche volta aver che fare con lui. </p>
<p>Ha non solamente le lingue tedesca, francese e 
spagnuola, come ha anco l'imperatore, prontissime, ma 
l'italiana ancora e la latina assai facili, sì che e 
l'una e l'altra intende e parla assai accomodatamente, 
benchè l'italiana non usa così frequentemente e cosi 
volentieri, e nella latina facetamente dice che parla al 
modo militare, e che se pur qualche volta dà dei 
buffetti a Prisciano crede che questo sia lecito a lui, 
non gli parendo che Prisciano avesse autorità d'imponer 
leggi al re. </p>
<p>Nell'udienze sue ascolta volentieri ognuno, e poi gli 
risponde con brevi parole ad ogni parte assai 
risolutamente. </p>
<p>È ben vero che per essere di complessione collerico e 
di natura più caldo, con più riguardo ancora è 
bisogno che gli parli chi gli ha da esporre li casi 
suoi, e che non così liberamente dica cosa che lo 
punga, perchè non saria in ciò così paziente ad 
udire, nè così mansuetamente gli risponderia forse 
come l'imperatore; ma esponendogli comodamente li negozj 
che occorrono al proposito, risponde ad ogni parte con 
tal forma, che manda da sè via ognuno ben soddisfatto. </p>
<p>Nel viver suo è magnifico assai, e nel vestir suo e 
delli suoi, che da lui hanno le vesti, compare molto 
onorato e più riccamente si dimostra, quando esce in 
qualche pompa, che non fa l'imperatore. </p>
<p>Ma nelli atti di liberalità (avendo trovato le entrate 
sue impegnate dall'imperatore Massimiliano, e la camera 
carica di debiti, ed essendo stato sempre per causa 
delle guerre seguite fino ad ora gravato di spese, sì 
che gli è  convenuto in ogni tempo con vie 
straordinarie, dando imposizioni nuove ai popoli suoi 
sudditi, procacciarsi il denaro), non ha potuto far mai 
dimostrazione tale che sia stata atta a prestare in ciò 
giudizio certo di lui. </p>
<p>Se non che essendo successo all'imperatore Massimiliano 
che fu profusissimo di tutto il suo, nè molta cura 
metteva a conservar le cose sue, ed avendo all'incontro 
atteso con ogni diligenza nel principio del governo suo 
a ricuperar le cose alienate, e veder diligentemente con 
ciascheduno le ragioni sue, acquistò allora un poco di 
nome di avaro, e non pareva che per ciò fosse molto 
grato ai Tedeschi. </p>
<p>Ma pure se non si trova che abbia donato a molti, ha 
però donato a qualcuno e quasi senza misura, nè si 
sente chi si doglia di lui o l'accusi o chiami non 
liberale; anzi piuttosto i popoli si lamentano, che per 
donar troppo essi poi siano gravati da lui di quotidiane 
imposizioni. </p>
<p>È ben tenuto diligente governatore delle cose sue, sì 
che si stima che esso meglio si sappia prevalere di ciò 
che ha, che l'imperatore del suo. </p>
<p>Dicesi poi da'suoi esser giusto ed osservator delle 
leggi e della parola promessa assai; ma pur in ciò agli 
Alemanni è non poco sospetto, che dicono questa non 
essere osservata molto da lui, dove specialmente gli 
vada alcuna cosa di giurisdizione e di stato, e adducono 
in esempio che nella sollevazione dei villani non diede 
 quel soccorso che doveva al vescovo di Salzburgh 
assediato da loro, nè si portò nella forma che si 
sperava, e quasi dimostrò che non fosse mal contento di 
vederlo in quel pericolo; per il che non pare che esso 
cardinale si tenga molto soddisfatto di lui. </p>
<p>E a questo aggiungono, che avendogli fidato in quel 
medesimo tempo il vescovo di Augusta un castello suo 
forte ed importante assai per parer comodo alle 
espedizioni contro questi villani sollevati, detto 
vescovo ebbe, finita la guerra e sedati i tumulti tutti, 
non poca fatica a riaverlo, sì che bisognò poi che 
fosse dalla lega di Svevia tutta aiutato, che si prese 
la pugna per lui, e il re fu astretto a restituirglielo. </p>
<p>È in vero principe di molto spirito, ed ambizioso di 
onore e desideroso di essere risguardato e stimato non 
meno di ciò che si deve da ognuno; sì che dell'offese 
che gli vengono fatte, o del poco rispetto che se gli 
abbia qualche volta si risente assai, e dimostra 
d'averlo molto a male, siccome dimostrò quando, senza 
saputa, anzi contro li ordini della serenità vostra, 
gli furono ritenute sul Veronese le polveri ch'egli 
facea condurre da Ferrara in Alemagna; che subito 
intesosi questo mi  mandò prima per un suo 
consigliere a fare, e poi egli medesimo fece di ciò 
grave querela meco, significandomi con parole un poco 
sdegnosette che anch'esso avria causa di far il 
medesimo: e dicendomi che conosceva lei essere stata 
inscia, ed averne ricevuto dispiacere, come io 
gli diceva, aggiunse che si punisse li colpevoli di 
sorte che fossero ad altri d'esempio. </p>
<p>Benchè di poi intesa la liberazione delle polveri, mi 
disse che aveva non solo conosciuto espresso il buon 
animo di questo eccellentissimo dominio, ma ancor 
l'errore di quelli che gli ritennero le polveri essere 
proceduto da semplice ignoranza, come io gli aveva detto 
prima, ed essere degni di venia, e che però volessi 
pregare la serenità vostra a perdonarli, sì che per 
tal peccato non sentissero castigo alcuno. </p>
<p>Pensa ancora sempre a cose grandi e si dimostra non 
poco cupido di grandezze e di stato, sì che non manca 
ad alcuna occasione che gli venga di accrescer lo stato 
e di farsi maggiore. </p>
<p>E così ha acquistato il ducato di Vittemburgh nel modo 
detto, e cercato di farsi eleggere dalli baroni Boemi re 
loro; nella qual petizione concorrevano il duca Lodovico 
di Baviera e il duca Giorgio di Sassonia. </p>
<p>Nè ha mai voluto, come ho detto, acconsentire al 
marchese Giorgio di Brandemburgh quel ducato d'Open 
nella Slesia, nè li castelli d'Ungheria, che gli erano 
stati donati dal re Lodovico. </p>
<p>Infine si è mostrato sempre duro a non voler lasciare 
le giurisdizioni sue al patriarca d'Aquileja, nè ha 
giovato in ciò istanza  alcuna che gli fosse 
fatta, fino dal tempo che eravamo in Augusta, dal 
patriarca medesimo, nè dal pontefice; le quali 
giurisdizioni par che ancora si tengano occupate dalli 
agenti suoi. </p>
<p>E forse per queste e per altre ancora, che sono 
occupate da questi agenti suoi in diversi luoghi di 
vostra serenità, può esser tardato tanto a venire alla 
compita denominazione delli giudici che hanno a 
determinar le differenze delle cose occupate tra lui e 
questo eccellentissimo dominio, e ha sofferto di 
lasciarli ducati venticinquemila all'anno, che deve 
riscuotere dalla serenità vostra fino al compiuto 
pagamento delli ducati dugento mila, per non essere per 
avventura astretto a rilasciar qualche luogo che da'suoi 
si tiene occupato contro l'ordine delle capitolazioni, 
per parergli forse per la giurisdizione, o per il sito, 
allo stato suo importanti. </p>
<p>E per tal desiderio, essendo principe, come ho detto, 
di grand'animo, non si crede che abbia a lasciare mai 
per accordo il regno d'Ungheria al re Giovanni, 
ancorchè per quello fosse costretto a periclitar tutto 
il resto delle cose sue, estimandosi non tanto 
desideroso di pace, che per paura di guerra voglia 
lasciare alcuna cosa, che reputi in qualche modo di 
ragion pervenirgli, e dovere essere sua. </p>
<p>Perchè eziandio è riputato tale quale ho di sopra 
detto, a tutti i principi d'Alemagna e terre è sospetta 
la grandezza sua, ne la veggono volentieri, anzi quanto 
più possono gli repugnano; onde mi ricordo che 
cominciandosi a praticare in Augusta di farlo eleggere 
re de'Romani, non solamente si comprese tal elezione 
della persona  sua non esser grata alli altri 
principi, ma eziandio alli elettori, dei quali ancora 
alcuno di quelli medesimi che poi furono concordi in tal 
elezione, mostrò con qualcuno dei grandi con cui si 
fidava in quella corte, a questo essere repugnantissimo, 
nè volervi acconsentire in modo alcuno, benchè di poi 
si lasciasse con li altri vincere e persuadere di 
consentirli. </p>
<p>Ed altri furono pure delli principi medesimi 
dell'impero, che, perchè io li aveva visitati qualche 
volta e così presa qualche poca di famigliarità seco, 
quando pur sentirono essere accordati gli elettori a 
nominarlo, non poterono fare che a me ancora non 
scoprissero l'indignazione che avevano di tal cosa 
conceputa, sì che da alcuni consiglieri e segretarj 
loro mi fu detto prima ragionando che questi elettori 
erano biasimati generalmente da ognuno, ed appresso che 
esso serenissimo re Ferdinando era stato ed era di 
grandissimo impedimento al negozio che si trattava della 
fede, quasi volendo inferire che per il desiderio che 
aveva d'essere eletto re dei Romani, ed aver 
l'obbedienza di tutti, andò esso e fece andar parimente 
l'imperatore con maggior rispetto che non si doveva con 
i luterani, ed infine che la grandezza sua era a tutta 
la Germania odiosa, e però tal elezione a niuno grata; 
di forma che espressamente mi dissero, che sebbene esso 
fosse eletto, nondimeno non avrebbe l'obbedienza che si 
ricerca dall'Alemagna. </p>
<p>Poi questi principi stessi ancora, in una visitazione 
ch'io feci loro nel partire d'Augusta, m'insinuarono di 
propria bocca il medesimo, il che pare esser stato poi 
con li effetti comprobato; che ricercandosi 
dall'imperatore di disponer li animi de'principi e stati 
dell'Impero a prestar l'obbedienza debita al fratello 
eletto re dei Romani nella dieta convocata in Spira, li 
 luterani prima ridotti insieme in una dieta loro, 
trall'altre condizioni poste nella risposta loro, posero 
questa, cioè, che non volevan essere obbligati di 
riconoscere altri per superiore se non sua maestà 
cesarea, e poi delli altri principi alcuni andavano 
subterfuggendo e scusandosi con diversi pretesti dal 
venire in persona nella detta dieta, sì che si conobbe 
manifestamente non esservi molta inclinazione a ciò; e 
per tal rispetto specialmente si crede che tanto si 
tardò di venire a tale dieta, e che in fine si lasciò 
e si rimise in altro tempo a Ratisbona. </p>
<p>Di questa opinione ch'io dico accorgendosi 
l'imperatore, e temendo forse che ancora alli altri 
principi e stati d'Italia, ed a questo eccellentissimo 
dominio specialmente, potesse essere, sì come era a 
quei di Germania, sospetto l'animo ed il volere del 
serenissimo re dei Romani suo fratello, e però essendo 
in questi qualche diffidenza di lui, ho compreso più 
d'una volta che accadendo nelle petizioni che si 
facevano dalla serenità vostra ragionar della persona 
sua, cercava meco di rimuovere ogni suspicione di lui, e 
quasi da sè, senza ch'io punto ne lo ricercassi, o pur 
gli dicessi parola che dimostrasse lei averne alcun 
dubbio, mi diceva ch'io volessi per parte sua esortarla 
che pur avesse col re suo fratello quella confidenza 
stessa che aveva con lui medesimo, perchè ambi erano 
d'un volere, d'una mente inclinatissima ad osservare 
inviolabilmente quanto s'era concluso nella pace 
d'Italia, ed a gratificare e compiacere lei sempre in 
tutte quelle cose che si poteva. </p>
<p>Non so se questo faceva da questa sola cagione per 
avventura mosso, che vedendosi ricercare alcuna volta da 
lui qualche cosa, che al fratello per li stati proprj 
suoi  apparteneva, gli paresse che questo potesse 
procedere perchè la serenità vostra avesse minor 
confidenza nel fratello che in lui, o se pure spinto da 
questa opinione generale, che gli pare di vedere in 
ognuno, s'induceva a fare tale uffizio meco. </p>
<p>In vero, principe serenissimo e signori 
eccellentissimi, tanta si comprende da ognuno essere la 
unione delli animi di questi due fratelli e la somma 
riverenza che il re de'Romani dimostra avere 
all'imperatore, che si crede che fin ch'esso imperatore 
vive mai sia per partirsi punto dal voler suo, ma abbia 
a seguir sempre così le voglie sue, come fermissime 
leggi al governo ed alla vita propria, e debba avere 
quei medesimi in ogni tempo per amici o per inimici che 
saranno tali ad esso imperatore. </p>
<p>E però essendo la maestà cesarea congiunta d'amicizia 
e confederazione con questo eccellentissimo dominio e 
con tutti li altri stati d'Italia, e con quella bontà e 
fede, e desiderio di pace e quiete che io ho disopra 
detto ed è conosciuto da ognuno, per questa causa sola, 
ancorchè alcuna altra non vi fosse, non credo che sia 
da temere che dal re de'Romani, che pur giudico principe 
costante e di fede, si manchi di osservar il medesimo, e 
di tener ferma e cara l'amicizia che ha esso ed il 
fratello insieme con questa eccellentissima repubblica, 
e d'attender parimente a conservar sempre nella quiete e 
sicurtà presente l'Italia tutta e li stati suoi. </p>
<p>Mi pareria bene, con ogni debita riverenza mia, di 
esortare le signorie vostre eccellentissime che 
cercassero con ogni studio loro, non dico di mantenere 
la congiunzione che hanno con detta maestà cesarea, la 
quale non penso, mentre che essa vive, abbia a finir 
mai, ma l'amicizia con il serenissimo re, cercando 
d'intertenerlo  sempre non solo con l'osservanza 
delle cose promesse, ma ancora con ogni uffizio d'amore 
e di riverenza possibile; sì perchè non potria fare a 
sua maestà cesarea, che questo desidera sopra modo, 
piacer maggiore, come perchè pure hanno a pensare che 
questo principe oltre le proprie forze sue, che pur sono 
da stimar assai, passato che sia in Spagna l'imperatore, 
è per aver tutta la cura e governo dell'Impero solo, e 
che tutti li stati d'Alemagna, che confinano in ogni 
parte quasi da un termine all'altro d'Italia con lo 
stato loro, sono in man sua e proprj suoi; dalli quali 
quanta molestia, danno, o pericolo si possa aspettare 
quando fosser nemici, e all'incontro quanta comodità e 
utile sì a questa inclita città come alle altre sue di 
terraferma, essendo amici, lo possono ben sapere da 
quello che in l'uno e l'altro tempo hanno provato e 
provano tuttavia. </p>
<p>Ebbe la maestà cesarea molto piacere quando le 
signorie vostre scrissero a lei ed al re de'Romani 
congratulandosi della detta elezione, e riconoscendolo 
ed onorandolo in quel modo che si conviene; ed essa 
medesima prese le lettere dirizzate al re per 
inviargliele; e benchè molto maggior piacere avria 
sentito se con qualche dimostrazione più espressa e 
più manifesta fosse stato fatto tale uffizio, pur 
l'animo che in questo dimostrarono inclinatissimo ad 
averlo in quel debito onore che si convenia, gli fu, 
com'io compresi, carissimo e gratissimo, e penso che si 
persuadesse facilmente che qualche importantissimo 
rispetto le ritenesse allora, che in tal uffizio non 
facessero dimostrazione maggiore, sperando ed aspettando 
che quando venga loro occasione tale che quel maggior 
rispetto non osti, esse siano ancora per farlo. </p>
<p>Esse adunque, ben considerate le condizioni sopra 
 dette dell'una e dell'altra maestà e delli stati 
e qualità loro, ben fanno e faranno sempre ad averle in 
quel conto, e cercar d'intertenerle con quell'onore e 
riverenza che alla dignità loro, ed alla conservazione 
di un tal utile, confederazione ed amicizia in benefizio 
di questa eccellentissima repubblica si conviene. </p>
<p>Spedito quanto si aveva da dire delle condizioni di due 
sì gran principi fratelli, che paressero degne di 
considerazione, avendo essi in Germania delli stati 
proprj non piccola parte, e poi quella autorità e 
dominio universale in tutta, che la dignità imperiale 
al presente loro porta; ed essendo specialmente 
provincia a questa nostra d'Italia cosi vicina, par che 
non meno si convenga di considerar medesimamente le 
condizioni notabili di essa, che delli principi suoi si 
sia fatto. </p>
<p>Questa provincia adunque ch'io dico di Germania è 
molto grande e popolosa: ha da settentrione l'Oceano nel 
quale così con alcune parti sue si estende, che quasi 
va a tramontana quanto l'isola d'Inghilterra. </p>
<p>Da levante la Vistula, fiume che trascorre per mezzo 
Cracovia, città regia del re di Polonia. </p>
<p>Secondo li termini antiqui, soleva da occidente arrivar 
al Reno, e da mezzodì al Danubio, ma non passare oltra 
questi. </p>
<p>Ora veramente si è stesa tanto, che da mezzodì s'è 
congiunta con l'Italia, sì che occupa l'Alpi tntte, e 
da occidente passa il Reno dall'Oceano fino alle Alpi, 
comprendendo quasi tutta la Gallia Belgica e parte della 
Celtica con Basilea, Costanza ed infine Svizzeri, li 
quali, ancorchè non tutti ora prestino obbedienza 
all'Impero, pur usano generalmente la lingua tedesca, e 
ciascheduno ha non piccol rispetto all'imperatore, e lo 
riconosce in certo modo per superiore, e si guarda di 
non muover  armi contro di lui. </p>
<p>Ma lasciando a parte le terre e luoghi de'Svizzeri, e 
quelli pocbi stati oltre al Reno che non si tengono 
soggetti all'imperatore e non concorrono ed 
obbediscono alle deliberazioni delle diete imperiali, la 
Germania si divide in due sorta di dominj, cioè di 
principi o signori, e di terre franche o imperiali. </p>
<p>Li stati poi ovvero ordini di questi dominj che entrano 
in dieta sono cinque; il primo è delli principi 
elettori, così ecclesiastici come secolari; il secondo 
delli altri principi secolari; il terzo delli altri 
principi ecclesiastici; il quarto delli conti e baroni; 
il quinto delle terre franche o imperiali. </p>
<p>Delli quali quanta autorità abbia ciascuno nelle diete 
imperiali, e in qual modo per loro si proceda così 
nelle deliberazioni che fanno, come nelle esecuzioni di 
queste, non m'affaticherò ora altrimenti a dichiarare 
per non essere troppo lungo e forse ancora alle signorie 
vostre eccellentissime, che di tutti questi ordini hanno 
avuto altre volte particolare e distinta narrazione, 
senza bisogno tedioso. </p>
<p>Ma delle forze di tutta questa Germania unitamente, ed 
anche in specialità di alcuna parte di essa, e dei 
voleri, opinioni e disposizioni diverse che si trovano 
ne'principi, cittadi e popoli suoi, dirò brevemente 
tutto quello ch'io ho potuto conoscere degno di nota e 
di considerazione. </p>
<p>Le forze di quella provincia veramente, se sono unite, 
son grandissime, e si può dir certo, quando tutta fosse 
di un medesimo volere, formidabili ancora, perchè è 
una provincia popolatissima d'uomini di natura feroce, e 
tutti dediti all'armi e in queste esercitati sempre, e 
appresso copiosissima di cavalli da guerra; la quale per 
la deliberazione fatta nell'ultima dieta  
d'Augusta, fu concluso che desse e mantenese 
all'imperatore, se fosse assalito dalli Turchi, come fu 
quando vennero a Vienna, in difensione sua, cavalli 
ottomila e fanti quaranta mila, li quali si giudicano 
pochi a quello che si stima potersi fare se tutti 
volessero fare il maggiore sforzo loro; perciocchè di 
quest'ultima somma non toccava a Norimberga ed Augusta, 
che sono delle più potenti terre d'Alemagna, per 
l'ottuagesima parte che pagan sempre in ciascuua 
quantità di gente che si deliberi in qualche impresa in 
general dieta, più di cento cavalli e cinquecento fanti 
per una; e ai duchi di Baviera, che son delli primi 
principi e di più entrata e maggiore stato, se non 
cavalli dugento, e fanti mille cinquanta: mentre quando 
si mosse l'Alemagna per soccorrere Vienna assediata 
dalli Turchi, li detti duchi per essere più vicini 
prepararono, come si dice, dello stato loro solo, 
cavalli tre mila e fanti venti mila; il marchese 
Gioachino di Brandemburgh elettore inviò il figlio con 
cavalli due mila dei suoi, e fanti ???; il duca di 
Sassonia elettore mise in ordine cavalli due mila e 
fanti tre mila, e per le terre imperiali sole fu 
deliberato di mandare in sussidio fanti quindici mila, 
delli quali crearono capitano il duca Lodovico di 
Baviera; e parimente per li altri principi si fecero 
provvisioni tali che, come si tien per certo, le genti 
da guerra buone che si drizzavano a quel soccorso 
passavano in tutte il numero di cento mila, le quali 
però, per la subita levata delli Turchi, si restorno. </p>
<p>E si fa conto in somma da quel che suol fare la lega di 
Svevia, quando vuol fare il maggiore sforzo suo, che 
l'Alemagna tutta metteria  in campo più di 
dugento mila fanti, e quaranta mila cavalli da mandare 
ad ogni impresa. </p>
<p>Di diversi principi e città di questa provincia s'è 
fatta già molt'anni una unione chiamata la lega di 
Svevia, ch'io dico, la quale ha non poche forze, ed è 
molto nominata, e di non piccola stima e riputazione in 
tutta l'Alemagna. </p>
<p>Questa fu prima nel tempo di Massimiliano imperatore, 
nel febbraro del 1489, conclusa tra alcune terre 
imperiali sole che sono nella Svevia e ivi dintorno, 
nè passorno, credo, allora il numero di dodici, ma ora 
sono ventisette, e fu fatta in difensione loro solamente 
contro qualunque volesse molestare e perturbare la 
libertà loro; di modo tale che ancorchè siano 
circondate da diversi principi, che gli vengono con li 
dominj loro quasi a tutte fin sopra le mura, nondimeno 
si sono da quel tempo a questo preservate illese e nelle 
libertà loro con tal riputazione, che molti delli primi 
principi hanno poi di tempo in tempo procurato 
d'entrarvi. </p>
<p>Così entrò in essa prima l'imperatore Massimiliano 
stesso come arciduca d'Austria e non altrimenti, al 
quale è successo il serenissimo re Ferdinando per il 
detto ducato, e per il ducato di Vittemburgh; di poi 
v'entrorno in diversi tempi li duchi di Baviera, il 
langravio d'Assia, il marchese Casimiro di Brandemburgh, 
li conti Palatini, l'arcivescovo di Magonza, il vescovo 
di Erbipoli, il vescovo di Aichstet, il vescovo di 
Bamberga, quello di Costanza, e quello d'Augusta, poi 
molti altri conti liberi, cavalieri, abati, ed altri 
tali in gran numero. </p>
<p>L'ultimo di tutti fu il vescovo di Salzburgh che 
v'entrò l'anno  1525 per liberarsi dall'assedio 
dei suoi villani, sì che s'è fatta molto potente, 
e però gli ha non poco rispetto l'Alemagna tutta. </p>
<p>La porzion delle genti che s'ha da dare da ciascheduno 
dei collegati è diversa, più o meno, secondo le forze 
maggiori o minori loro; ma fanno le proporzioni di tutte 
insieme per l'ordinario cavalli due mila, e fanti dodici 
mila; la qual somma secondo li tempi ed li bisogni si 
può moltiplicare sino al doppio, triplo, qudruplo o 
quintuplo; sin qui non si è radunato mai più del 
doppio della somma sopradetta, ossia cavalli quattro 
mila, e fanti ventiquattro mila. </p>
<p>Nelle diete di questa lega, quando s'ha da far qualche 
deliberazione, entrano tutti li collegati con li voti 
loro, nè tutti però quelli della lega han voto, 
perchè alcuni sono accettati senza voto; ma di 
ventiquattro o venticinque voti che sono in tutto, otto 
ne hanno le terre franche, otto li principi, ed otto 
quelli prelati, conti liberi, cavalieri, ed altri detti 
di sopra. </p>
<p>Nè anche il carico della spesa, non solo di ciascun 
particolare ma ancora di ciascheduno di questi tre 
stati, ovvero ordini, è eguale, come l'autorità; 
perchè nella somma semplice delli cavalli due mila e 
fanti dodici mila, pare che non tocchino a quest'ultimo 
ordine o stato delli prelati, conti e cavalieri, se non 
cavalli cinquanta e fanti mille: all'ordine delle terre 
franche soli cavalli dugento settanta, e fanti duemila 
novecento: e dil resto, che verrebbe ad essere di 
cavalli mille seicento ottanta e fanti otto mila cento 
all'ordine delli principi; onde segue che, oltre 
qualch'altra ragione particolare che muove forse alcuno 
di loro, questo sì grande disavvantaggio che gli par 
avere ai  principi, fa che alcuni d'essi, come si 
dice, finito che sia il tempo dell'ultima confermazione 
della lega che finisce del 1534, si vogliono tirar fuori; 
tra li quali ho inteso nominare li conti Palatini, il 
langravio d'Assia, e il marchese Giorgio di 
Brandemburgh; il che seguendo si reputa cosa di non 
piccol momento, perchè si crede che reprimendosi pur 
dall'autorità e forza di questa lega la ferocità ed 
insolenza di molti, disciolta che sia abbia a partorire, 
sì tra quelli che erano prima collegati come tra li 
altri, tante differenze e dissensioni, che abbiano a 
metter gran parte e forse tutta l'Alemagna in guerra ed 
in maggior confusione, che non ha fatto fin qui la nuova 
divisione di fede. </p>
<p>Delle forze e dominj particolari di ciascun principe o 
città franca, oltre che è difficile sapere, troppo 
saria lungo a narrare, ma dell'una e dell'altra parte 
eleggendo le principali si può dir qualche cosa. </p>
<p>Delle città franche o imperiali adunque poche sono che 
abbiano oltre di quello della terra propria sua dominio 
alcuno, anzi alcuna delle più principali ancora per 
niuno o pochissimo spazio fuor delle mura sue tien 
giurisdizione, che tutto di fuori è tenuto dai principi 
vicini; come è la città d'Augusta, che ha li duchi di 
Baviera che gli vengono col dominio loro quasi sulle 
porte. </p>
<p>L'entrata poi ordinaria propria di ciascheduno è molto 
poca, poichè ancorchè riscuotano pure alcun dazio, 
questi nondimeno son sì pochi e così deboli (il che è 
generale a tutta l'Alemagna molto libera da tali 
carichi), che non possono in modo alcuno ascendere a 
gran somma. </p>
<p>All'incontro ancora non hanno molte spese, perchè non 
tengono per l'ordinario gente alcuna, ma tutte  le 
custodie della terra propria si fanno dalli cittadini e 
popoli medesimi, secondo gli stabiliti ordini loro. </p>
<p>E se gli bisogna far qualche spesa straordinaria, o per 
particolar bisogno della terra in fortificarla o 
difenderla da qualche esterna violenza, o per pagare la 
porzion sua di qualche impresa, o per altra spesa che si 
faccia generale o comune con alcun'altra, mette 
ciascheduna le imposizioni sue, e con quelle satisfà al 
bisogno, le quali sono tanto più gagliarde e di più 
effetto quanto le terre sono più ricche, e possono 
essere reputate tali Norimberga, Augusta, Argentina e 
Lubecca. </p>
<p>Delli principi ecclesiastici, tra li elettori, il 
maggiore d'entrata, e di stato si reputa il Maguntino, 
il quale è arcivescovo e signore di Magonza e di molte 
altre terre, ed ha d'entrata fiorini renensi settanta 
mila: soleva averla maggiore, ma il cardinale che spende 
prodigamente l'ha diminuita, come si dice, assai. </p>
<p>Il secondo è l'arcivescovo Coloniense, il quale non è 
già così padrone di Colonia, con la quale ha molta 
controversia, ma ben di molt'altre terre, ed ha 
d'entrata fiorini cinquanta mila. </p>
<p>Il terzo è l'arcivescovo Treverense, che è 
medesimamente padrone di Treveri e d'altre piccole 
terre, e d'entrata può tenere da fiorini quaranta mila. </p>
<p>Delli altri prelati, il vescovo di Salzburgh, che è 
cardinale, soleva avere innanzi la guerra dei villani 
d'entrata annua fiorini cento mila, ma ora, per 
danni avuti in detta guerra, non passa fiorini ottanta 
mila; il qual ha lo stato suo tra la Baviera, e li stati 
del re de'Romani, ed ha quella terra di Salzburgh sì 
per il sito e natura, come per l'arte, molto forte. </p>
<p>Fu costui consigliero primario di Massimiliano 
imperatore,  per favor del quale ottenne quel 
vescovado, ancorchè non fosse di quell'ordine di 
nobili, che nell'Alemagna si richiedeva, ed è uomo 
molto prudente e reputato assai, siccome ben deve essere 
noto a vostra serenità. </p>
<p>Altri sono dei vescovi d'Alemagna ricchi assai, ma per 
non essere più lungo basta ora aver detto di questi, 
come dei principali. </p>
<p>Delli principi secolari, tra li elettori, il maggiore 
è il serenissimo re Ferdinando pel regno di Boemia e 
stati congiuuti. </p>
<p>Il secondo è il conte Palatino elettore, che ha 
d'entrata più di fiorini cento mila; appresso il quale 
sono il duca Federigo suo fratello, (che, già son due 
anni, venne in questa terra, dove fu dalla serenità 
vostra tanto onorato, che ancora non si può saziare di 
ringraziarla, e laudarsi di lei), e li figliuoli di 
un'altro fratello, li quali tutti hanno le entrate loro 
ordinarie separate, non però di gran somma. </p>
<p>Il terzo è il duca Giovanni di Sassonia, che d'entrata 
propria ha fiorini cento ciquanta mila. </p>
<p>Il quarto è il marchese Gioachino di Brandemburgh, che 
ha di entrata fiorini ottanta mila. </p>
<p>Fra li altri principi non elettori li duchi Guglielmo e 
Lodovico di Baviera fratelli sono li maggiori di  
stato, e li più ricchi d'entrata di ogni altro principe 
d'Alemagna, li quali hanno lo stato loro che quasi 
comprende tutta quella provincia oltre il contado di 
Tirolo, tra il Lisco, l'Eno, e il Danubio, che dagli 
antichi si chiamò Vindelicia, e appresso ancora delle 
provincie vicine non piccola parte, e in sè contiene, 
oltre l'altre terre buone, come lor chiamano, trentadue 
città, e dà d'entrata chi dice cento cinquanta chi 
dugento mila fiorini, senza li servizj, che, come fanno 
tutti li principi d'Alemagna, oltre l'entrate loro, 
cavano da'popoli in tempo delli bisogni di guerra. </p>
<p>De'quali servizj si dice, che quando si fu per mandare 
dall'Alemagna il  soccorso sopradetto a Vienna, trassero 
con una ben leggiera gravezza novecento mila fiorini di 
contanti per pagare le genti che avevano disegnato loro 
di mandare in tal soccorso; li quali, non bisognando poi 
mandare le genti, restorno in deposito. </p>
<p>Ed essendo io in Augusta, intesi che li offersero 
all'imperatore, volendo lui muover guerra ai luterani, e 
seppi che tennero trattato con il duca di Mantova di 
aver il modo di condur mille cavalli leggieri d'Italia, 
caso che si facesse guerra in Germania; ma per non 
essere accaduto finora bisogno alcuno di guerra, 
detratti settanta mila fiorini che furon presi di questi 
per onorare l'imperatore quando andò per la Baviera in 
Augusta, il resto si tiene in deposito per tali bisogni. </p>
<p>Questi sono parenti stretti all'imperatore, ed al 
serenissimo re Ferdinando, che nacquero d'una sorella 
dell'imperatore Massimiliano; ma ora non par che siano 
troppo amici a detto re per molte cause, la prima delle 
 quali è che nel tempo della guerra del conte 
Palatino, Massimiliano occupò certe terre, che questi 
pretendono esser loro. </p>
<p>La seconda è la ripulsa che il re fece dare al duca 
Lodovico quando ambi concorsero all'elezione del regno 
di Boemia. </p>
<p>La terza è lo sdegno conceputo dal duca Guglielmo per 
questa nuova elezione del re de'Romani, alla quale, non 
si facendo ora alla presenza dell'imperatore, esso, 
venendo poi il caso, vi pretendeva assai, e non ne stava 
senza buona speranza, per la qual cosa si mostrò molto 
duro a consentirgli. </p>
<p>Per quarta vi si può mettere il ducato di Vittemburgh, 
tenuto dal re de'Romani, che per successione dovria 
venire ad un nipote loro, figliuolo del duca scacciato e 
d'una loro sorella. </p>
<p>Vi è oltre questi il langravio d'Assia, che ha lo 
stato suo sopra il Reno, che gli dà d'entrata da 
fiorini ottanta mila, senza quella che ora ha non 
piccola delle chiese occupate. </p>
<p>È giovane, e galiardo sì di corpo, come di cervello, 
ed uno dei più duri luterani che siano, e perciò è 
temuto assai dai vicini; li quali ha, li anni passati, 
travagliati di sorta, che constrinse, tra li altri, il 
cardinal Maguntino a dargli fiorini sessanta mila, ed il 
vescovo Erbipolense quaranta mila, ed il vescovo di 
Bamberg venti mila, e perforza tiene ancora occupato uno 
stato  del conte di Nassau vicino a Magonza, di 
fiorini venti mila d'entrata. </p>
<p>Vi è il duca Giorgio di Sassonia, zio dell'elettore, e 
suocero di detto langravio, il quale ha d'entrata 
fiorini settanta mila, ed è all'incontro principe molto 
cattolico, che non ha mai lasciato entrare nel paese suo 
alcuno eretico, sì che ancora che abbia lo stato suo 
vicino a quello dell'elettore, e quasi tutto circondato 
dai luterani, ha nondimeno conservato li popoli suoi 
tutti mondi da questa macchia. </p>
<p>Il marchese Giorgio di Brandemburgh, del quale ho detto 
di sopra, quando ragionai delle cose del re de'Romani, 
fu fratel secondo del marchese Casimiro, e però  come 
tutore del figliuolo del fratel maggiore morto, ancor 
che abbia delli altri fratelli, e che il padre vecchio 
viva, essendo esso in età decrepita, tiene, governa e 
possiede tutto lo stato, che gli dà d'entrata ordinaria 
settantacinque mila fiorini. </p>
<p>È uomo reputato assai, e fu ancor tutore del re 
Lodovico d'Ungheria. </p>
<p>Non è senza macchia d'eresia luterana, nelle 
occupazioni specialmente dell'entrate delle chiese, 
nella quale opinione è contrario al padre ed ai 
fratelli, che sono catolicissimi. </p>
<p>Questo però, nonostante che abbia avuto la 
controversia che sopra ho detta col re de'Romani, è 
stato naturalmente sempre, siccome è il padre e tutta 
la casa sua, inclinato alla casa d'Austria e molto 
congiunto con essa, nè mai ha consentito con li altri 
luterani a cosa che venisse il pregiudizio delli stati e 
dignità dell'imperatore o del re Ferdinando. </p>
<p>Sono poi molti altri principi oltre questi, delli quali 
non mi pare di parlar più particolarmente ad uno ad uno 
per non essere troppo lungo, avendo pur detto assai 
 de'principali, e di quelli che alli presenti 
tempi sono più nominati; appresso le entrate delli 
quali è da considerare che da'popoli loro soggetti, e 
dalli nobili che sono lor feudatari, e però obbligati a 
servirli con arme e cavalli così in pace come in 
guerra, cavano nelli servizj, ma specialmente nelli 
bisogni di guerra, gente e denari assai, siccome in 
esempio ho delli duchi di Baviera di sopra narrato. </p>
<p>Veduto sin qui quante e quali siano le forze di tutta 
la Germania insieme, della lega di Svevia, ed infine di 
ciascun principe e terre imperiali, vengo ora a dire 
delle disposizioni delli animi e voleri di tutti, quanto 
si può dalle parole, movimenti ed operazioni di 
ciascheduno più chiaramente comprendere. </p>
<p>Vedesi adunque in Germania quel medesimo effetto e 
passione che è in tutte l'altre provincie, cioè un 
desiderio di tutti li principi di accrescere, e farsi 
quanto più possono e di stato e di dignità maggiori, e 
parimente poi una gelosia che ha un dell'altro che non 
si faccia sì grande che possa tener sotto a sè li 
altri. </p>
<p>Così ancora nelle terre un desiderio di ridursi, 
quelle che non l'hanno, in libertà, e quelle che 
l'hanno conservarvisi; da che nasce che sempre sono poco 
amici e concordi i principi così tra loro come con le 
terre imperiali nelle deliberazioni che fanno, e sempre 
vive una perpetua differenza e controversia tra alcune 
terre e li vescovi loro, che gli sono stati un tempo o 
sono signori, pretendendo questi, e cercando di 
ricuperare il dominio perduto o in esso mantenersi, e 
quelle di mantener la libertà acquistata, o 
d'acquistarla sottraendosi dal dominio loro; la qual 
controversia specialmente si vede tra l'arcivescovo di 
Colonia, vescovo di Spira, vescovo di  Vormazia e 
vescovo d'Augusta, con la terra sua ciascheduno, e per 
tal controversia o differenza o gelosia si fece prima da 
quelle poche terre franche la lega di Svevia, e poi, 
già anni quattro, la lega che ho detto di tutte le 
terre imperiali. </p>
<p>In queste terre imperiali sono poi diversi modi di 
governo, ma in tutte quasi la plebe ancora, in qual più 
in qual meno, ha autorità e ci entra sì che li nobili 
non vi hanno parte, e i cittadini in alcune hanno poco 
più potere delli artefici, e d'ogn'altro del popolo 
basso, e in alcune altre il popolo basso si è tanto 
insignorito che governa solo, come è accaduto in quelle 
terre, che si sono poi per la similitudine del governo e 
per la vicinanza fatte cantoni Svizzeri, ovvero 
collegate con loro, e così alcune sottrattesi 
dall'Impero, al quale come terre imperiali prima si 
chiamavano ed erano soggette, quali furono Bellinzona, e 
Basilea che si fecero cantoni de'Svizzeri, e poi 
Costanza ed infine Argentina ed alcune altre che si 
collegarono con loro, ed è forse non poco da dubitare 
che vadano così facendo dell'altre di giorno in giorno 
che a queste sono vicine. </p>
<p>E siccome in tutte queste li popoli cercano sempre di 
tirarsi al governo, così in tutta la Germania par che 
sia in questi e nelli villani un odio quasi naturale 
contro tutti li principi e li nobili di qualunque sorte, 
alli quali si dogliono essere così soggetti come sono, 
e però se ne sollevò tanta moltitudine li anni 
passati, come devono ricordarsi le signorie vostre 
eccellentissime, che messe in grandissima confusione 
tutta l'Alemagna, ed in estremo pericolo tutti li 
principi e signori di essa. </p>
<p>E se s'avesse  mostrata solamente contro li 
ecclesiastici come fece al principio, e così si 
credettero li signorie nobili d'Alemagna, nè s'avesse 
così tosto poi scoperta eziandio contro quasi tutti, 
averia ottenuto ciò che voleva, ed occupato ogni cosa; 
ma subito che li signori e nobili se ne accorsero, dove 
prima si ridevano e consentivano quasi a tal 
sollevazione, contenti che li prelati fosser battuti, se 
ne risentirono, sì che tutti unitamente e concordi 
presero la pugna; di forma che essendo rimasta quella 
moltitudine per tal causa (benchè quasi infinita, ma 
incomposta e senza capi, e priva d'ogni istrumento da 
guerra e d'ogni milizia) in diverse parti, in breve 
tempo distrutta, fu costretta di venire a domandar 
venia, sì che castigati li principali tutta si 
disciolse: ma ne restò però l'Alemagna per le 
uccisioni fatte in varj luoghi priva di molta gente, e 
con li animi di tal sorte offesi ed ulcerati, che agevol 
cosa sarebbe che per ogni minima occasione si facessero 
qualche volta delle sollevazioni tali. </p>
<p>Sono poi, oltre le disposizioni predette, le opinioni 
di questa provincia così nel dominio ed autorità 
ecclesiastica, come in molte cose della fede, tanto 
contrarie e sì diverse e confuse, e così dure ed 
ostinate, che appena credere si potria. </p>
<p>Evvi prima in tutte e ciascuna sorte di persone una 
disposizione generale così delli ecclesiastici come 
delli secolari contraria alla Chiesa Romana e dignità 
ed autorità pontificia, contro la quale chi in un modo, 
chi in un altro sente e tiene. </p>
<p>Universale è di tutti li principi che delle 
costituzioni ed ordini di diversi pontefici, e di certe 
regole di cancelleria, servate, come dicono, in gran 
detrimento e pregiudizio delli loro provinciali, si 
dolgono assai, e vorrebbero  che si provvedesse a 
molti ed enormi disordini che accadono tutto il giorno, 
ed insomma che nel conferire li benefizj, e ne'litigj 
che per questo vengono, la potestà della sede 
apostolica si scemasse e si accrescesse la loro; il che 
si vede espresso nei gravami già qualch'anno usciti 
delli principi e stati tutti di Germania, e nuovamente 
ancora in questa ultima dieta d'Augusta prodotti, ove si 
fanno querele di molte cose, e se ne domanda o 
correzione, o mutazione, o remozione totale. </p>
<p>Questi gravami furono veduti e ben ponderati tutti dal 
reverendissimo cardinale Campeggio legato apostolico in 
Germania, di forma che, come è dottissimo e 
prudentissimo e d'ottimo volere e sommamente desideroso 
di soddisfare quanto più onestamente si può 
all'indennità e comodità di tutti li cristiani, a 
molti rispondendo dimostrò l'errore in che si 
trovavano, e la poca ragion che avevano nelle petizioni 
loro, e ad alcuni fece vedere il disordine non dalle 
costituzioni ed ordini, ma dalla malizia ovvero 
ignoranza delli esecutori di esse provenire, e di molti 
non solo promise per nome della santa sede apostolica 
correzione, ma ancora in gratificazione della Germania 
tutta più larghe concessioni di quelle ancora di che 
godevano, che già gli davano più autorità che non ha 
provincia alcun'altra, sì che si pensava che dovessero 
restar contenti. </p>
<p>Ma non si essendo fatto nelli altri articoli delle cose 
della fede alcuna risoluzione, questo ancora è rimasto 
sospeso finora. </p>
<p>Oltre a questa general disposizione, v'è 
un'altro special desiderio in tutti li vescovi di 
Germania che vorriano nelle diocesi loro ognuno avere, 
sì nel conferir di tutti li benefizj come nelli 
giudizj, una potestà assoluta che non fosse in alcun 
modo soggetta all'autorità pontificia, nè dipendesse 
da quella, anzi essi soli fosser come pontefici in tutti 
li luoghi soggetti alla loro chiesa, dicendo che 
l'autorità <foreign lang="lat">ligandi et solvendi</foreign> data da Cristo a 
Pietro fu accordata alli altri apostoli ancora, e così  
non più alla romana che ad alcun'altra chiesa. </p>
<p>Questo saria il desiderio di tutti; ma alcuni vi sono 
eziandio che passano più innanzi, che avendo ancora 
come vescovi stato temporale, vorriano occupare tutte le 
entrate, e beni ecclesiastici, e farli proprj, e 
prendendo moglie ridursi tutti al dominio temporale, 
come duchi, o marchesi, o conti delli stati loro, in 
quel modo che ha fatto il gran maestro di Prussia. </p>
<p>Evvi finalmente un quasi eguale odio così delli  
principi e signori temporali come delli popoli contro i 
vescovi tutti ed altri prelati loro, e generalmente 
contro ogni sorte di persone religiose, delle quali, per 
i costumi loro, a dire il vero assai dissoluti e di mal 
esempio, hanno pessima opinione, che li rimuove dalla 
riverenza che gli dovriano, ed erano soliti d'avergli; e 
facilmente si muovono per tal causa ad ogni persuasione 
che gli venga fatta da ogn'uno che abbia pur un poco di 
nome di letterato e d'audacia, e modo di dire o scrivere 
contro costoro. </p>
<p>Onde non solo alcuni dei principi si sono indotti a 
scacciare li abati, ed altri prelati, e a spogliare le 
chiese d'ogni ornamento, ed occupar le entrate 
dell'abbazie, ed altri monasteri opulenti, ma molti 
delli popoli ancora si è veduto e vede tutto dì fare 
il medesimo con rovina di tutte le chiese, e luoghi 
sacri, e distruzione d'ogni culto divino, come nel tempo 
ch'io sono stato in Alemagna hanno fatto li popoli di 
Lubecca e d'altre città, che hanno fatto questa 
mutazione dopo il venire dell'imperatore in Germania; il 
che nasce dall'odio che portano questi a tutte le 
persone di chiesa, ben aiutato ancora non poco 
dall'avarizia che accende li popoli alla preda, e li 
principi e signori all'occupazione delle entrate 
ecclesiastiche, delle quali molti si arrichiscono, e 
poi, occupatele, le lasciano mal volentieri, e si fanno 
perciò ogni giorno più duri ed ostinati nella lor mala 
opinione. </p>
<p>Questo disordine è generale in tutti quelli che per 
qualunque via deviati sono dall'antico rito cattolico, 
li quali, ancorchè molti dissentano con alcuni articoli 
da Lutero, pur per essere stato lui il primo seduttore, 
e seguitato dalli altri, aggiungendo ciascuno di nuovo 
qualche cosa del suo, tutti per un nome generale  
si chiamano luterani. </p>
<p>Ma questi che, come ho detto, si accordan tutti alla 
distruzione delle persone e luoghi sacri, ed usurpano le 
entrate loro, si dividono poi in diverse sette. </p>
<p>La prima è di Lutero, che oltre che leva del tutto 
ogni preeminenza del papa e potestà pontificia, danna 
la confessione generale di tutti li peccati mortali, 
pone la comunione generalmente di tutti li adulti e non 
adulti sotto ambo le specie, rimuove ogni merito di 
ciascheduna buona opera umana, toglie via ogni voto di 
religione, sì che vuol che tutti li preti e religiosi 
di qualunque sorte possino, restando ancora sacerdoti, 
prender moglie, e le monache sacre marito; non vuole che 
li cristiani siano obbligati ad alcun digiuno da cibo 
veruno, nè ad osservare qualsivoglia festa; distrugge 
le immagini tutte, e rimuove molti altri riti e 
costituzioni della chiesa sì nel culto divino, come nel 
modo del vivere del cristiano, che lungo saria a narrar 
tutto; e basta ora aver detto li articoli principali. </p>
<p>La seconda è quella di Zuinglio, che trall'altre cose 
v'aggiunge per articolo principale del suo, che in tutto 
rimuove la transmutazione dell'ostia e del vino in 
sangue e corpo di Cristo, e dice il detto dell'Evangelio 
e di san Paolo in quest'articolo doversi intendere 
solamente in figura; la qual setta specialmente si 
ritrova tra Svizzeri e nelle terre vicine, ed è stata 
seguitata da Ecolampadio in Basilea. </p>
<p>La terza è delli Anabattisti, li quali vogliono 
che tutti li cristiani si battezzino adulti e non 
infanti, e quelli che sono battezzati nelle fascie, come 
è il general uso, s'abbino a ribattezzare. </p>
<p>Finalmente v'è la quarta, peggiore di tutte l'altre, 
d'alcuni che dicono, che secondo la vita delli apostoli 
niun dee possedere alcuna ricchezza propria, ma tutti li 
beni si devon mettere in comune, e che tale deve essere 
la vita di tutti li cristiani, e questa è quella setta 
che seguirono li villani: alla quale altri, che si 
chiamano spiritali, aggiungono che tutto quello che 
dall'appetito dell'uomo si muove sia lecito di fare a 
ciascheduno; da che si fa non solamente la robba, ma le 
donne ancor comuni a tutti, e di più si permette ogni 
incestuosa e bestial libidine purchè ad alcuno venga 
voglia d'usarla. </p>
<p>Insomma a tanta licenza par che siano venuti in 
alcun luogo questi popoli, che a ognuno vogliono che sia 
lecito parlare e predicare dalla fede, e levar nuove 
sette, secondo il libito loro, la qual cosa pone estrema 
confusione in ogni luogo. </p>
<p>E questi tali seduttori per più largamente diffondere 
le loro opinioni, non possendo in ogni luogo predicare, 
per essergli pur questo vietato in molti luoghi, hanno 
scritto e fatto imprimere tutte le opinioni loro nella 
lingua propria volgare, sì che ne hanno piena tutta 
l'Alemagna; e dove essi non possono andare ne vanno 
questi libri che leggonsi in ogni casa almeno 
occultamente, ed ogni bassa e vil persona, ogni femmina 
vuol disputare dell'Evangelio e delle epistole di san 
Paolo e della fede; ed in questo modo hanno fatto opera 
tale, che, sebbene per cura e studio di molti principi 
cattolici si è servato in molti stati ancora intatto e 
puro l'antico culto divino, e rito del viver cattolico, 
sì che in questo non si è fatta mutazione, nondimeno 
si è fatta una disposizione tale nelli popoli che li 
più inclinano volentieri, quando non fosse loro 
divietato, a qualcuna di queste sette per la licenza del 
vivere più libero e secondo l'inclinazione 
dell'appetito proprio, e libertà maggiore che 
ciascheduna gli concede, naturalmente desiderata da 
ognuno. </p>
<p>Il che si comprende ragionando con diversi in tutte 
quasi le terre che si tengono per cattoliche; di modo 
che si può ben con ragione dubitare che se il nostro 
Signore Iddio non vi pone in qualche modo la mano sua, 
tutta questa provincia presso a poco divenga luterana, 
cioè che in un modo o in un altro si rimova dal solito 
rito del vivere cristiano; e non solamente l'una città 
dall'altra, ma in una medesima casa le persone si 
facciano tra sè di fede diverse, ed andando  poi 
di tempo in tempo di male in peggio, si perda del 
tutto ogni religione, e si torni alla fierezza antica di 
vivere, perchè ogni giorno si vede qualche terra dar 
volta, e le già declinate accrescere l'error loro, e 
farsi di setta peggiore e più enorme, e molti dei 
principi ancora non pure secolari ma ecclesiastici 
titubare di modo che poco manca che non precipitino. </p>
<p>E se alcuno di questi comincia una volta, come già si 
mormora d'alcuni dei principali, dubito che si vedranno 
tutti li altri poi precipitosamente andargli dietro ad 
una medesima rovina, il che credo che sia per portare 
tanta confusione alla religione cristiana, ed alli stati 
e popoli di quella provincia, che la vedremo o udiremo 
un giorno andar tutta sotto sopra; e Dio voglia che non 
sorta poi di essa rovina tale, che abbia a dare addosso 
a qualche paese vicino. </p>
<p>Da tutte queste passioni che ho di sopra narrate si 
può facilmente congetturare quel che ne possa seguire 
nella detta provincia, e quanto sia per li altri stati 
vicini da temere di lei. </p>
<p>Imperochè essendo sì nelle cose pertinenti al 
dominio, come in quelle pertinenti alla religione tanto 
diversa, pare impossibile che si convenghino insieme, e 
unitamente piglino alcuna impresa che tocchi 
specialmente la grandezza particolare d'alcun principe 
suo; perchè oltre che la gelosia non li lascia 
acconsentire che il vicino loro si faccia maggiore, 
essendo poi nell'opinione della religione tra sè stessi 
tanto contrarj, è più da dubitare che tra loro nasca 
guerra, che da temere che insieme la movino ad altri. </p>
<p>Così non hanno voluto nella dieta d'Augusta consentire 
soccorso alcuno al serenissimo re Ferdinando per la 
ricuperazione del regno d'Ungheria, nè per 
conservazione d'alcuna arte  di quello, ma tutto 
all'imperatore contro Turchi solamente, o in difensione 
dell'Alemagna, o in offensione ancora, quando si facesse 
impresa generale di tutti li Cristiani. </p>
<p>Dicono inoltre di non volere in alcun caso acconsentire 
la loro porzione, se prima non sono fatti sicuri che a 
casa loro dalli altri non gli sia mossa guerra 
o dato molestia; perchè in vero, oltre tal dottrina di 
religione, tutti questi dimostrano d'avere la grandezza 
di questi due fratelli non poco sospetta, nè la 
vorrebbero vedere maggiore. </p>
<p>La quale però più volentieri, e con minor risguardo 
consentirebbero all'imperatore, per parergli e più 
amico di quiete e di pace, e meno ambizioso di grandezza 
maggiore e di stato, e aver pure a stargli lontano, che 
al serenissimo re de'Romani che gli ha da esser sempre 
appresso, e pare più vivo ed efficace, e di maggiore 
spirito, e più cupido d'augumentare e dignità e 
dominio; il che manifestamente s'è veduto in questa 
elezione come s'è particolarmente detto di sopra. </p>
<p>È ben vero che se volessero ambe le maestà promettere 
ai luterani di non gli essere nemici, e assentire che 
tenessero le loro opinioni e vivessero liberamente a 
modo loro, avrebbero, come si dice, da loro ciò che 
volessero (e già in diverse occasioni s'intende che gli 
hanno questi con tali condizioni offerto in ogni impresa 
loro contro di ciascheduno buon numero di gente pagata a 
lor proprie spese), ma esse non gli hanno mai voluto fin 
qui prestar orecchie. </p>
<p>Ed ancor quando si fece la sollevazione de'villani, si 
dice ch'essi offersero al re Ferdinando di farlo solo 
signore di tutta la Germania se voleva farsi lor 
capitano, ed insieme distruggere e scacciar li altri 
principi e signori d'Alemagna. </p>
<p>Per il che a me pare, come ho detto, che non sia 
già da temere che questa provincia, mentre si sta così 
divisa, sia per fare deliberatamente impresa alcuna 
contro altro principe o stato o popolo esterno, ma ben 
si può credere che tra loro stessi Germani possa prima 
nascere qualche grande e confusa guerra, che porti 
rovina estrema di città, paesi e genti d'ogni qualità 
e condizione, dalla qual poi molti pericoli ne potriano 
venire alli altri. </p>
<p>E il primo sarà che, movendosi l'arme contro loro 
stessi, se la parte delli eretici superasse distruggendo 
e saccheggiando le altre, potrian farsi tanto insolenti 
li vincitori, che volesser poi imponer leggi ancora alli 
paesi vicini, soggiogarli ed astringerli a viver al lor 
modo; la quale intenzione si è veduta espressa nelli 
Svizzeri Zuingliani, che non solamente hanno tentato 
d'astringere li cantoni cattolici con l'armi a farsi 
della setta loro, ma volevano ancora, tanta era la loro 
arroganza, che il duca di Savoja fosse forzato 
d'ammettere li predicatori nel paese suo. </p>
<p>E del medesimo ho parimente sentito dubitar 
l'ambasciatore del re cristianissimo, che ora si ritrova 
presso la maestà cesarea, uomo prudente e savio molto, 
che avessero a fare qualche volta forse il medesimo 
nelli paesi di Francia loro vicini; ma il Signor Iddio 
ha voluto che tutto loro succeda in contrario. </p>
<p>Che se per mala ventura fosse seguito che li cantoni 
cattolici avessero consentito alla prava volontà  di 
coloro e si fossero congiunti con loro, o fossero 
restati vinti, era certamente non poco da temere che non 
s'avriano contenuti nei loro confini, ma averiano fatto 
qualche innondazione altrove: nè l'Italia era sicura 
che tal rovina non si potesse ancora scaricare sopra di 
lei, vedendosi specialmente molte delle terre imperiali 
 d'Alemagna luterane congiunte fra loro, e forse 
tutti li principi di questa setta avere intelligenza 
insieme. </p>
<p>Sarebbe ancora pericolo non piccolo, che, come nelli 
antichi tempi è più volte accaduto, la parte 
scacciata, qualunque fosse, essendo priva della propria 
patria e cose sue, fosse astretta a cercar nuovi paesi, 
e privarne li abitatori proprj, saccheggiandoli e 
scacciandoli dalle case loro, o incomodandoli per 
collocarsi o soli o seco in quelle. </p>
<p>Ma finalmente maggior pericolo sarebbe se si facesse 
nuova sollevazione onde li villani e li popoli 
trovassero qualche principe capo loro che li conducesse, 
instruisse nella milizia, e gli desse li istrumenti 
bellici delli quali son privi; il qual pericolo, benchè 
prima nocesse al corpo proprio, come già fece, 
nondimeno li vicini non sariano sicuri che nel tempo 
medesimo, o poco di poi, non avessero in varj modi a 
provar ancor loro il somigliante. </p>
<p>Per tal cagione, principe serenissimo e signori 
eccellentissimi, sommamente mi par che sia da lodare lo 
studio, la cura e la diligenza dei padri e maggiori 
nostri con la quale hanno sempre tenuta purgata la terra 
propria e tutto lo stato loro di tal peste, non 
permettendo che alcuno che non fosse di laudata dottrina 
predicasse alli popoli delle cose della fede, e 
scacciando e castigando quelli che cercassero di far 
nuove sette o seminar parole, che potessero scandalizzar 
l'animo di qualcuno contro Dio e contro lo stato e 
dominio presente. </p>
<p>E non meno sono da laudare le signorie vostre 
eccellentissime, se seguendo le vestigia delli loro 
maggiori procurano con ogni studio e diligenza il 
medesimo, non solamente scacciando o non permettendo 
questi tali, ma divietando ancora tutti li scritti loro, 
perchè  veramente questi ancora non possono se 
non nuocere assai, che occultamente almeno infettano li 
animi di molti li quali ogni dì si fanno peggiori, e 
con li esempi cattivi e con le parole ancora dette in 
occulto vanno infettando altri tutto il giorno, sì che 
come fuoco che è stato sopito un tempo può andar così 
occultamente serpendo, che un giorno poi alla 
sprovveduta susciti un incendio tale che in un tratto 
comprenda il tutto, nè si possa poi, quando si volesse, 
estinguere. </p>
<p>Nè è da credere che questa peste tocchi alla religion 
sola, la qual però sopra ogn'altra cosa è da 
procurarsi da ogni buon cristiano che si conservi pura 
ed illesa, nè si confonda con nuove eresie, e 
specialmente per questa eccellentissima repubblica che 
è nata cristiana, e s'ha sempre fin qui conservata 
monda da ogni maccbia; ma è da avvertire che non meno 
tende a distruzione d'ogni dominio, dando a poco a poco 
alli popoli ogni licenza: li quali come hanno cominciato 
pur un poco a sprezzar le leggi per qualche licenza 
concessagli, non vogliono più sentire il freno, ma 
prendendolo con li denti, o gettandolo, trasportano a 
mal suo grado il governator loro, o lo precipitano e 
conculcano facendo di lui gravi ed intollerabili strazj, 
come per tal cagione è incontrato in molte terre 
d'Alemagna, che li popoli, deposti li nobili o li 
cittadini antichi governatori del dominio, ed in esso 
posto sartori, calzolari ed altri artefici tali, questi 
ogni dì con la plebe si fecero più insolenti, e 
conculcando ogni legge e antico buono ordine, tutto 
secondo il favor loro disposero con una estrema 
confusione di vivere. </p>
<p>Ora tornando alla considerazione dell'altre cose di 
sopra dette, e di quanto io dalli trattamenti conclusi 
 ed espediti, e dalli ordini già dati in gran 
parte da questi due principi ho potuto comprendere, mi 
pare che si possa ragionevolmente discorrere delle forze 
che si possono aspettare sì da mare come da terra da 
questi due principi contro tanti apparati turcheschi che 
si sentono, e dirne con assai fondamento qualche cosa; 
il che credo che dalle signorie vostre eccellentissime 
sopra ogn'altra cosa forse ora s'aspetti d'intendere. </p>
<p>Sono dunque in questo proposito da considerare le forze 
sì proprie loro in qualunque modo, come esterne che 
aspettano di altronde. </p>
<p>Le proprie loro chiamo così  quelle che avranno di 
gente pagata delli propri denari, come quelle che gli 
saranno somministrate dalli sudditi loro. </p>
<p>Esterne poi chiamo veramente quelle che sono per avere 
da esterni amici e loro confederati, come dalli principi 
e stati d'Alemagna, dal pontefice, o da altro principe o 
stato amico. </p>
<p>E cominciando dalle forze di mare, la maestà 
dell'imperatore si ritrova avere al presente armate di 
proprio quindici galere del principe Doria, due del 
signore di Monaco, sei del regno di Sicilia, e due del 
regno di Napoli. </p>
<p>Appresso ha in Spagna armate dodici galere, quali tiene 
di continuo per custodia e sicurtà di quelle sue marine 
dall'infestazione di Barbarossa e altri corsari; nè 
queste dodici par che si pensi muovere di là per altre 
imprese. </p>
<p>Ma oltre le dette del Doria, Monaco, Sicilia e Napoli 
che sono in tutto venticinque (non avendo ora il modo di 
potere armare per sè altre galere) ha deliberato di 
armare appresso fino a quaranta  navi, delle quali 
può avere quanta copia vuole; e già per tale effetto 
spedì, innanzi al partir mio da Ratisbona, messer 
Erasmo Doria e messer Giovanni Reni, nostro cittadino 
veneziano, ma già gran tempo servitore del re 
cattolico, e sempre adoperato dall'uno e dall'altro in 
tali espedizioni, ambi li quali mandò con tal ordine a 
Genova. </p>
<p>Oltre di questa armata di galere e navi proprie, la 
santità del pontefice gli aggiunge ancora dodici 
galere, e il gran maestro della religione di san 
Giovanni cinque, che fariano in tutto galere quarantadue 
e navi quaranta. </p>
<p>E se Barbarossa congiungesse le sue forze con l'armata 
turchesca, medesimamente sua maestà farà venire le 
dodici galere di Spagna e le congiungerà col resto 
dell'armata sua, sì che in quel caso averia 
cinquantaquattro galere ben armate e ben finite. </p>
<p>Da terra sua maestà ha sempre detto che vuol pagare 
trenta mila fanti de'suoi denari tra le genti italiane e 
spagnuole, e altre che voleva far d'Alemagna, per 
le quali intertiene li capitani già da molte settimane. </p>
<p>Afferma ancora che oltre quattro compagnie che ha seco 
delle sue genti d'arme condotte di Fiandra di cavalli 
seicento, vuol condurre di nuovo cavalli quattro mila 
borgognoni e cavalli leggieri italiani due mila; nè gli 
manca per ora il modo di far questa spesa, perchè oltre 
quel milione di scudi ch'io dissi nella prima parte del 
parlar mio, può ritrovarsi ancora in mano qualche buona 
somma delle pensioni toccate fino ad ora  del 
milione e cinqnecento mila ducati del sussidio avuto in 
Fiandra e stati congiunti, e delli seicento mila del 
sussidio delli regni di Napoli e Sicilia sopradetto. </p>
<p>Appresso, bisognandogli, potrà servirsi di tutte le 
pensioni seguenti di detti sussidj, pagando qualche 
interesse a chi lo serviria subito del denaro in 
contanti, oltre li ducati dugento mila che gli ha 
offerto il papa, con quanti altri potrà sempre con 
l'autorità soa ritrarre di ogni provvisione. </p>
<p>Gli sono poi somministrate dalli stati non picciole 
forze; perciocchè dal contado di Tirolo gli sono stati 
offerti fiorini cento mila, che pagheriano fanti sei 
mila per mesi quattro, nè meno gli son per dare 
l'Austria e li contadi di Stiria, Carintia e Carniola. </p>
<p>Si prometteva ancora, oltre questi sussidi, il 
serenissimo re dei Romani fermamente dal regno di Boemia 
e ducati di Moravia e Slesia pagate, per quanto fosse 
bisogno da condur fuori per la presente impresa in 
difensione delle cose del re loro, non meno di persone 
quaranta mila di buona gente da guerra. </p>
<p>Aspettano finalmente d'esterni sussidj dall'Alemagna li 
quaranta mila fanti ed otto mila cavalli deliberati 
darsegli nella dieta d'Augusta, li quali, se li luterani 
non mancassero, si stima che siansi per aver tutti; ma 
mancando questi si crede che siano per averne li due 
terzi, o forse ancora qualcun meno: nondimeno e per il 
pericol comune e per il rispetto che pur hanno e 
convengono aver sempre le terre imperiali 
all'imperatore, si spera che certamente non mancheranno. </p>
<p>Per il qual comune pericolo benchè vi fosse ancora tra 
li principi cattolici qualche disparere, e odio occulto 
e palese  d'alcuni con il re dei Romani, pur non 
si dubita, anzi si tien per fermo che non abbia alcuno 
di questi a mancare dal debito suo; e de'duchi di 
Baviera specialmente, nonostante alcuna controversia o 
inimicizia loro con detto re, per essere più prossimi 
all'imminente pericolo delli altri, si stima senza alcun 
dubbio che manderanno prontamente la porzione loro di 
gente, e anche d'avvantaggio. </p>
<p>Tutte queste forze si possono per il numero e per la 
qualità delle genti estimar grandi, ed atte così in 
mare come in terra non solo a sostenere l'impeto delli 
nemici per grande che sia, ma ancora a combatter seco e 
forse superarlo. </p>
<p>Nè taluno si ritrova che dubiti che non siasi per aver 
almeno tante di queste forze presenti, che bastino a 
presidiare a tempo li luoghi che voglionsi tenere 
alle frontiere del nemico nelli confini d'Ungheria, tra 
quali si nominano principali Vienna, Neustat, Presburgo, 
e li castelli di Strigonia e d'Altemburg, con li quali 
si pensa specialmente impedire l'armata turchesca che 
non possa passare in su congiunta con l'esercito suo. </p>
<p>E dell'altre forze, per fino alla somma di gente detta 
per opporsi in campagna, pare anche che si speri non 
poco; le quali sebbene non fossero ancora così in 
pronto al giunger del campo nemico sotto alcuna delle 
dette terre, pur si tiene che poco da poi abbiano ad 
esser tutte ridotte insieme di sorte, che con 
l'intertenimento che potrian fare le terre presidiate e 
quella parte di genti che si fosse ridotta prima, si 
giungeria a tempo di potere e soccorrere tutti li 
luoghi, e, bisognando o volendo, ancor fare con 
avvantaggio loro conflitto con lui. </p>
<p>È ben il vero che di tutte queste genti non si vede in 
essere per ancora in Alemagna parte alcuna; ma perchè 
pare che  l'inimico gli lassi pur tempo, non gli 
possendo esser, per la lunghezza del cammino e 
moltitudine d'impedimenti che conduce seco, così presto 
addosso, e si vede questa provincia avere una comodità 
grandissima dalla copia delle buone genti che ha in ogni 
parte, dalla vicinità delli luoghi da presidiare, e 
dalla facilità di mandarle per via delli fiumi in ognun 
di questi, per non gettare li denari senza necessità, 
ma sparagnarli a'tempi delli bisogni solo, si ritarda la 
spedizione delle provvisioni, e queste si vanno 
solamente ordinando, sì che al tempo si possino aver 
tutte pronte ed apparecchiate. </p>
<p>Delli capitani particolari hanno copia quanta vogliono, 
perchè hanno quasi tutti li buoni che ora si ritrovano 
tra li Cristiani al voler loro, ed oltre a questi hanno 
per capitano generale delle genti alemanne deliberato 
per la dieta d'Augusta mandare il duca Federigo 
Palatino; ma cercavano un capo principal solo, e sopra 
tutti desideravano il duca d'Urbino, capitano di questo 
illustrissimo dominio, del quale hanno estrema 
estimazione, sì che non basta all'imperatore averlo 
chiesto più volte a vostra serenità, e a Bologna ed in 
Fiandra, come e per più lettere mie, e per li oratori 
suoi medesimi gli fu significato, che prendendo io 
licenza da esso mi commise espressamente che volessi far 
di nuovo per parte sua istanza che la sublimità vostra 
fosse contenta di servirla con qualche modo onesto in 
tal bisogno. </p>
<p>Questo non possendo avere, chiameranno Antonio di 
 Leva, del quale si fa da loro ancora stima assai; 
ma per capo di tutta l'impresa vi sarà il serenissimo 
re de'Romani, o esso medesimo imperatore, il quale ha 
più volte affermato all'illustrissimo legato, a me e a 
molti altri parlando in tal proposito, che se il Turco 
verrà in persona, esso ancora vorrà andare in persona 
a trovarlo, non gli parendo, com'ei diceva, poter 
spender meglio la vita sua in altra impresa che in 
questa, dove, e vincendo e perdendo, acquisterebbe; 
perchè mettendo la vita in servizio di Cristo e della 
fede sua, non rimarria senza laude, e lasciando la terra 
guadagneria il regno del cielo: e se vincesse, 
appresso il merito che acquisteria con Dio, estenderia 
l'imperio de Cristiani forse sino alli antichi termini 
suoi, e viveria glorioso al mondo, lasciando poi alli 
posteri di sè fama e gloria eterna. </p>
<p>Il che diceva sempre con tal affetto, che si vedeva non 
solamente pronto a questa impresa, ma quasi arder di 
desiderio che gli venisse occasione tale che 
potesse onestamente esporre a tal fortuna la sua 
persona. </p>
<p>Queste sono tutte le cose che mi son parse degne di 
essere riferite alla serenità vostra di questi due 
serenissimi fratelli, non solo di forze e di stato, ma 
di riputazione e di felicità nelli successi tanto 
grande quanto abbia avuto fin qui, non dico la casa 
loro, ma la Germania  da poi che la dignità 
imperiale è stata traslata in essa. </p>
<p>Le quali benchè a'più vecchi senatori per la maggior 
parte fossero per avventura note, nondimeno m'è pur 
parso essere anco uffizio mio, ritornando da questa 
legazione, riferire nuovamente, acciocchè alli più 
giovani che non l'hanno più udite si notificassero, e 
li altri ancora, o si confermassero in ciò che avessero 
per l'adietro udito, o conoscessero quanto si fosse 
nelli presenti tempi mutato da quello. </p>
<p>Dove a me pare che le signorie vostre eccellentissime 
si possano certamente promettere, che mentre si 
conserveranno l'amicizia, e confederazione che hanno con 
questi due principi, averanno perpetua pace, e goderanno 
tutto lo stato quieto e sicuro, con tanta dignità e 
riputazione appresso tutti li principi e popoli, quanta 
in alcuna condizion di tempi mai avessero, e con quella 
sicurezza e tranquillità delli cittadini propri e di 
tutti li altri sudditi loro, che si potria mai da alcun 
popolo, per somma felicità desiderare. </p>
<p>Nel quale stato prego il nostro Signor Iddio che si 
degni per l'immensa bontà sua conservare la serenità 
vostra, e tutte le signorie vostre eccellentissime 
felici per molt'anni, e questa gloriosa repubblica sotto 
la protezione sua, e la sua santa grazia in eterno. </p>
<p>Ora poi quanto io abbia in questa legazione mia a 
vostra serenità soddisfatto non posso conoscere: questo 
so bene, e posso  certamente a tutti affermare, 
ch'io con estrema affezione l'ho servita; dove la prego 
che non gli rincresca d'udire anco in escusazione mia 
qualche parola, ed intendere in qual condizione il 
servitore suo si ritrovi. </p>
<p>Voglio dunque che le signorie vostre eccellentissime 
sappiano di certo ch'io dopo che giunsi alli anni della 
discrezione, ebbi sempre in animo di prestare tutto il 
servizio che potevo alla patria mia, parendomi che ogni 
buon cittadino fosse obbligato a questo e con le 
facoltà sue e con la vita sua propria; ma a dir il vero 
ho ritrovato a questo desiderio mio sempre la fortuna 
contraria, perchè quand'io sarei stato forse più atto, 
allora non mi è venuto occasion di farlo; e quando poi 
io potevo meno vi sono stato astretto. </p>
<p>M'aveva dopo la morte di mio padre la fortnna con una 
lunga e dannosa persecuzione tenuto faticato, ma poi per 
certo ben breve spazio lasciato in qualche quiete, 
quando, levatomi ogni ozio, convenne che anch'io, 
sebbene in tutto di tali negozj inesperto, ponessi cura 
alla recuperazione e governo delle cose mie familiari; 
le quali si ridussero con molta fatica e diligenza a tal 
che incominciavano alquanto a rassettarsi, e la quasi 
naufragata nave a ripararsi dalla tempesta passata, 
quando la medesima avversa fortuna, presto pentita di 
avermisi mostrata in qualche parte benigna, ne assalì 
poi in un tratto con impeto maggiore, che quasi in un 
medesimo punto mi tolse la moglie e la madre, 
lasciandomi tre piccoli figliuoli, delli quali il 
maggiore non aveva ancor finito quattr'anni, e casa mia 
senza alcun governo. </p>
<p>Questo mi pose in tal travaglio, che, convenendo io 
solo prendermi il pensiero delle cose domestiche, che 
non aveva più avuto mai, ed insieme con li miei 
fratelli cominciar a mettere nuova disposizione alla 
eredità materna, che sola era tutta la facoltà nostra 
e ne aveva sommo bisogno, io non poteva applicar più 
l'animo non che l'opera mia ad altro. </p>
<p>Ma pur allora parve a vostra serenità ch'io 
abbandonassi il tutto e andassi a Pesaro per ricondurre 
l'illustrissimo signor duca d'Urbino al servizio suo, e 
ridurlo quanto più presto si potesse al governo 
dell'esercito in Lombardia, il che, a confessar il vero, 
per le ragioni dette, mi fu grave assai; e pure per 
l'antico desiderio ch'io aveva di servirla, essendomi 
specialmente promesso di non m'intertenere in  
tal'espedizione se non pochi giorni, non potei ricusare; 
e volse la buona fortuna di questa eccellentissima 
repubblica, la somma prudenza di vostra serenità, e la 
bontà di quel signore, che assicuratosi con le nuove 
provvisioni lo stato suo di Romagna, di che esso molto 
si temea, non solo si ricondusse facilmente e volentieri 
al servizio, ma innanzi che passassero due mesi, siccome 
desideravasi, si tornò al solito carico suo in 
Lombardia. </p>
<p>Il che a me fu bene per benefizio della patria mia 
così grato, che poche cose mi potevan giungere in quel 
tempo più grate; ma pure alle cose mie familiari e a me 
giovò poco, che in tal tempo perdei lo suocero al cui 
governo aveva posto e lasciato i miei figliuoli, ed a 
me, appena giunto, occorse una egritudine tale che quasi 
mi condusse a morte: la qual poi che m'ebbe tenuto molti 
giorni oppresso pur mi lasciò, ma condizionato 
talmente, che per tutto il seguente inverno non potei 
ricuperare il pristino vigor mio, e ancora me ne 
risento. </p>
<p>Quando poi ricuperato pur un poco delle forze naturali 
appena avevo cominciato con i miei fratelli a disponer 
delle cose nostre, eccoti che un'altra volta volsero le 
signorie vostre, ancor che molti avessero di me migliori 
e più atti, astringermi a nuovo carico e mandarmi non 
pur a stare in luogo prossimo a casa mia, e per due mesi 
soli, ma a peregrinar di continuo seguitando la corte di 
un imperatore per diversi paesi lontanissimi dai nostri, 
senza saper quando dovessi di questa peregrinazione mia 
veder il fine. </p>
<p>Nè mi fu concesso tempo pur d'una sola settimana non 
dico a poter lasciar qualche buon ordine alle cose mie, 
ed al governo de'miei poveri figliuoli, ma pure a 
fornirmi con manco interesse per le tenue facultà mie 
di quelle cose, che, per onorar almeno mediocremente 
questo eccellentissimo dominio, a me che ero del tutto 
sfornito necessariamente bisognavano; sì che convenni 
laseiare le cose nostre interrotte e tutte confuse e le 
mie poi proprie quasi senza ordine alcuno, ed abbandonar 
un'altra volta i figli, e questi, mancandomi ogn'altro 
modo, lasciar al governo di chi aveva tanto carico dei 
suoi proprj che a pena poteva sostenerlo. </p>
<p>La qual cosa quant'io soffrissi duramente niuno credo 
potria stimarlo che non l'avesse provato; ma io so bene 
che lo provai poter veramente dire che <hi rend="italic">a me tanto fu 
amaro che poco è più morte</hi>, vedendomi così assalito 
all'improvviso e sforzato abbandonar le cose mie più 
care, e lasciarle quasi tutte in mano della  
fortuna. </p>
<p>Pur tratto a forza dal medeslmo volere e desiderio, non 
seppi ancora negar tal peso, ma mettendovi le spalle, 
benchè assai deboli, sotto, mi posi ben con molte 
lacrime, come potei il meglio, in cammino. </p>
<p>In questa mia peregrinazione mi convien pur dire, per 
esser così il vero, sento per li molti incomodi 
sostenuti in viaggi lunghi e sinistri, e stando fuor di 
casa mia in questa età, che non è già molto fresca, 
aver nella persona patito molto, e mi trovo aver dovuto 
spendere eccessivamente, prima in mettermi in ordine 
d'ogni cosa necessaria, e poi nel vivere o in cammino 
sopra le osterie, o stando dove erano ridotte le corti 
di un papa e d'un imperatore, e un esercito con 
moltissima o quasi tutta la nobiltà d'Italia, o dove si 
trovava il medesimo imperatore armato con un re e tutti 
quasi i principi e stati d'Alemagna insieme, in tempo 
d'una carestia sì dei fitti di casa come d'ogni cosa 
necessaria tale, che uomo non è che si ricordi d'una 
maggiore in Germania. </p>
<p>Le quali cagioni hanno fatto che le spese mie sono 
state di sorte, che a forza in esse è andato le 
provvisioni avute appresso dalle signorie vostre 
illustrissime ed anco delle facoltà mia tanto, che alla 
tenuità d'esse è stata assai; ed infine ho conosciuto 
le cose mie di quà (per il poco ordine ch'io aveva 
potuto lasciar in esse, e per la egritudine sopragiunta 
a mio fratello che le teneva in governo, e per li altri 
carichi che aveva sì delle cose proprie sue come delle 
nostre comuni, a che non poteva solo senza me bastare) 
aver sentito non piccolo detrimento. </p>
<p>Nondimeno per questa volta tutto ho sopportato e 
sopporto non solo pazientemente ma volentieri, 
sentendomi aver almeno questa soddisfazione e contento 
nell'animo mio, ch'io non sia stato nella patria mia per 
sempre inutil servo, ma a quella abbia qualche volta 
prestato il servizio mio qualunque esso si fosse, se non 
molto fruttuoso, anzi di poco valore, almeno quanto più 
si poteva da un cittadino suo diligente e fedele. </p>
<p>Ma ora mi trovo ben giunto a tale che impossibile è 
che più mi pensi di poter partirmi di casa mia. </p>
<p>E però supplico di grazia con le ginocchia in terra la 
serenità vostra, e le signorie vostre eccellentissime 
tutte che vogliano considerare, che non meno è 
obbligata la patria a procurar con ogni studio di 
conservar le facoltà ed i figliuoli dei cittadini suoi, 
ch'essi di porre, ove sia necessario, e quelle e questi 
per lei; e misurando l'affezion sola, grande quanto 
esser può, con che ho prestato  questo servizio 
mio, e non il poco sapere e deboli forze mie, gli 
piaccia averlo grato ed esser contenta, poi che la 
fortuna m'ha tolto il modo di poterle più lungamente 
servire in tali uffizj, avendomi lasciati li carichi 
familiari di sorte ch'io non posso più senza rovina di 
casa mia, e perdizione dei miei figliuoli, abbandonarli. </p>
<p>Questo ch'io ho fatto basti per la parte mia, avendomi 
per l'avvenire per iscuso e cercando di servirsi di 
quelli, che molti di questa eccellentissima repubblica, 
per gran bontà del nostro Signor Iddio, a me forse di 
affezion pari ma ben certo di forze e d'ingegno e di 
sapere molto superiori, nè da figliuoli sono nè 
dall'angustia delle cose loro familiari tenuti oppressi 
come son'io. </p>
<p>Il che dico per esser gl'interessi e necessità mie 
tali, che certamente con parole esprimerle non potria, e 
a mal mio grado mi astringono a dire e far così non per 
fuggire ogni carico pubblico, e vivermi ozioso in casa 
mia, perchè nessun penso mi sarà dalla patria mia 
imposto mai ch'io lo ricusi; e benchè altro ancora non 
facessi che attender con ogni studio mio alla buona 
instituzione de'miei figliuoli, che certo hanno bisogno 
ormai d'una assidua cura del padre, spero eziandio in 
questo modo prestare non inutil opra alla patria 
comune. </p>
<p>Che se mi sforzerò con ogni diligenza educarli, ed 
instituirli nelle lettere e buoni costumi quanto si 
conviene, e se non sarò impedito di far questo, e se 
potranno riuscire tali che al tempo loro nell'età 
seguente siano forse non inetti al servizio che da ogni 
buon cittadino si può aspettare in onore e benefizio 
della terra sua, e se il padre non avrà saputo o per li 
impedimenti suoi potuto far più di quello che s'abbia 
fatto, essi supplendo a quanto io averò mancato 
pagheranno il loro e il paterno debito insieme. </p>
<p>E con ciò quanto più posso alla serenità vostra ed 
alte signorie vostre eccellentissime mi raccomando. </p></div1></body></text></TEI.2>
