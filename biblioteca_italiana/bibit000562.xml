<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Della Politica nella presente civiltà. Abbozzi.</title>
      <author>Cesare Balbo</author>
    </titleStmt>
    <extent>237 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit000562</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Della monarchia rappresentativa in Italia : saggi politici ; Della politica nella presente civilta : abbozz</title>
        <author>Balbo, Cesare</author>
        <publisher>Le Monnier</publisher>
        <pubPlace>Firenze</pubPlace>
        <date>1857</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language><language id="ger">Tedesco</language><language id="eng">Inglese</language><language id="gre">Greco</language></langUsage>
    <textClass>
      <keywords scheme="CDD">
        <term>945.08 - Storia d'Italia, 1796-1900</term>
      </keywords>
      <keywords scheme="CGB">
        <term>Trattati</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Genova</name>
      </respStmt>
      <item>Correzione linguistica</item>
    </change>
    <change>
      <date>2004-06-07T00:00:00.000+02:00</date>
      <respStmt>
        <name>Valeriano Fiori</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-06-14T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<front>
<div1 type="dedica"><head>[Dedica]</head>
<epigraph lang="lat"><p>Sit autem sermo vester: est, est; non, non: quod autem his abundantius est, a malo est.</p>
<bibl>MATTH., V, 37.</bibl></epigraph>
<opener><salute>ALLA MEMORIA DEL RE CARLO ALBERTO IMPERITURA COME LA PATRIA</salute></opener>
<p>COME LA CIVILTÀ CRISTIANA NELLE QUALI EGLI SPERÒ E PER LE QUALI OPERÒ, COMBATTÉ, SOFFRÌ E MORÌ OMAGGIO ULTIMO D'UN SUO FEDELE.</p>
<closer><dateline>ANNO MDCCCLIII.</dateline></closer></div1>
</front>
<body>
<div1 type="parte"><head>LIBRO PRIMO</head>
<argument><p>GENERALITÀ</p></argument>
<div2 type="capitolo"><head>CAPO PRIMO</head>
<argument><p>DELLE VACANZE PARLAMENTARI.</p></argument>
<epigraph><l>Mentre che 'l vento, come fa, si tace</l>
<bibl>DANTE.</bibl></epigraph>
<p>Corre una voce in parecchi paesi dell'Europa continentale: che  il governo rappresentativo, o parlamentare che si voglia dire, sia non  più che una moda nuova e non duratura, fugace. Io toccherò  probabilmente di ciò nel corso del presente scritto; e cercherò allora  quale s'abbia a dir moda fugace, se quella o questa sorta di governo.  Qui dico solamente: che se questa è moda, è per certo molto estesa. Da  Cadice a Tilsit, dall'Irlanda od anzi dall'America o dall'Oceania fino  alla Spezia, anzi, salvo un piccolo intervallo, fino alla Grecia, s'estende  la moda del governo rappresentativo, bene o male, realmente o  fittiziamente stabilito. Perciocché anche le finzioni, le affettazioni, le  imposture sono omaggio all'opportunità de' fatti, alla necessità de'  tempi.</p>
<p>Ad ogni modo, da questa grande moda o necessità ne nasce  un'altra, non meno sparsa, non meno incontrastabile in quasi tutta la  Cristianità; la moda o necessità delle vacanze parlamentari. Sieno  nuovi o vecchi, reali o fittizi i parlamenti, le loro sessioni sono cosa  faticosa, travagliosa assai. Sia che tu sieda sul banco detto <emph>dei  dolori</emph> eppure sempre ambito da tanti, sia che su' primi od anche  sui più volgari scanni ministeriali o dell'opposizione, sia che su quegli  stessi più agiati de' più arrendevoli centri, sia che tu parli frequente,  rado, od anche non mai, sia che tu pretenda od al potere reale,  od al nome d'oratore, od alla reputazione di <emph>specialità</emph>; in ogni  caso, in quello stesso dove tu sia, fra deputati o senatori dormienti, tu ti  troverai ad ogni tratto disturbato o da' tuoi sonni o da' tuoi sogni  abituali, dalla tua tranquillità o dalla tua ambizione, tormentato  dall'altrui, impazientito se non altro dallo spettacolo delle miserie,  dalle piccolezze, dalle volgarità della politica giornaliera e personale.  Perciocché ogni cosa, ogni istituzione, quantunque ottima, ma umana,  ha gli inconvenienti e vizi suoi; e quelli così invidiosamente ora cercati  o propalati della politica parlamentare sono veri, il confessiamo.  Solamente, preghiamo, si comparino con quelli della politica delle  Corti; e crediamo che questi fossero più dannosi. Ma non ci porremo  qui in tal disputa nemmeno.</p>
<p>Il fatto sta, che appena e talor anche qualche giorno prima che uno  de' ministri venga a leggere in parlamento il desiderato decreto reale  il quale lo aggiorna o proroga, tutti quanti, ministri, senatori, deputati,  relatori, oratori, ascoltatori o dormienti, si alzano, si mischiano, si  danno una stretta di mano, un ultimo sguardo di amicizia, di rivalità, o  di nimicizia, e s'affrettano a lasciare il campo e disperdersi in tutte le  direzioni dell'orizzonte. Chi corre a sua provincia e suoi elettori, chi  a' suoi buoni campi, chi all'ostello de' maggiori, chi alla modesta  casa comprata co' suoi sudori, chi alla dolce famiglia, e chi ai piaceri  od alle cure dei bagni, e chi alle distrazioni od agli studi di viaggi. Età,  naturale, studi, operosità, passato, presente ed avvenire di ogni uomo  parlamentare, tutto si potrebbe indovinare dalla direzione ch'ei piglia  all'uscire dalla seduta di chiusura. Sarebbe una statistica più  conchiudente che non tante altre.</p>
<p>E ben so che taluno de' nostri avversari ne trarrebbe una  conseguenza a noi ingiuriosa: mirate come costoro s'affrettino a  lasciare il lavoro, il dovere loro commesso dallo Stato, a scappare di  scuola. Ma anche qui io risponderei come poc'anzi: e gli altri? Non la  scappavano essi talora, o più sovente, ed alcuni lungo l'anno intiero?  Non sono così vecchie le memorie delle corti oziose, viziose, lungo gli  anni ed anche i secoli intieri. Né quegli ozi e que' vizi sono l'ultima  delle cause che hanno prodotta la mutazione dal governo delle  corti a quello de' parlamenti.</p>
<p>Quando il mondo politico era tutto nelle corti, l'anno intiero era  poco men che uniforme, facevansi bene o male le stesse cose ad ogni  mese, ogni stagione, di state come d'inverno, All'incontro, dacché i  parlamenti sono diventati sede o campo, o se pur si voglia, scena  principale della politica di tanti paesi, l'anno politico vi rimane diviso  in due, sessioni e recessi, lavoro e vacanze. E se si consideri poi che  que' paesi parlamentari comprendono non meno di 150 milioni  di cristiani, cioè il sesto all'incirca del genere umano, ma il sesto, bene  o male, ma certo incomparabilmente più operoso, il sesto bene o male  progressivo, il sesto che ha l'offensiva della politica universale, chiaro  è che le stagioni di operosità e di riposo di quel sesto debbono essere  tali pure al genere umano tutto intiero. E così sono in fatto; le guerre  sole fanno eccezioni: ma quanto più si va innanzi, tanto più  quest'eccezioni sembrano diventare grosse, ma e per ciò stesso brevi e  rade.</p>
<p>E quindi con tua licenza, o leggitore, scendo a me ed al mio libro.  Ma verrovvi per poco; ché se le passioni della vita attiva mi trassero  talora a parlare di me, la tranquillità dello studio mi salvò finora dalla  seccatura di scriverne. Dirotti dunque solamente che la mia qualità di  deputato della Capitale, mi dispensa dal correre a' miei elettori; che  la mia età, inutile a dirti per lo minuto, e le sue solite appendici mi  dispensano da' piaceri e da' profitti de' viaggi; che avendo pochi  campi, e grazie al cielo pochi affari domestici con molta e dolce  famiglia, niun ostello ma una casa ed un giardino sul territorio stesso  della mia Torino, io non so più scostarmi da questi, e vi rimango di  state come d'inverno, durante i recessi come nelle sessioni  parlamentari.</p>
<p>Ma: <foreign lang="fre">Que fare dans un gîte a moins que l'on n'y  songe?</foreign> e di che penserei o ripenserei se non di ciò che fu,  alternativamente con gli affetti e i dolori privati, occupazione sola  della mia vita? Nato d'una famiglia il cui mestiero era da più  generazioni la politica; tratto da fanciullo tra le legazioni, le  emigrazioni, e le corti; educato al pensiero, alla passione della  mia patria; preso adolescente da chi l'ha signoreggiata a carichi e  missioni varie in Italia, Francia, Illiria e Germania; provata sotto i miei  principi reduci la milizia e la diplomazia, ricusatomi alle congiure, ma  soggiaciuto alle persecuzioni del 1821, e provato  l'esiglio e il confine, e ciò che si chiama ora opposizione, ed era a  que' tempi disgrazia del principe; datomi allora a quelle lettere  storiche che son sorelle della politica, e quando fu possibile alle lettere  politiche propriamente dette; e chiamato finalmente alla mia parte  nelle opere sventurate del 48 e 49,  membro d'allora in poi del solo rimasto fra' parlamenti italiani; dopo  tanti anni di vita politica passiva od attiva, di che penserei se non di  ciò, con che mi distrarrei se non colla politica?</p>
<p>E queste sono le ragioni, o leggitore mio, che ti offro oggi un libro  di politica. Finché mi trovo in mezzo al turbine parlamentare, i miei  pensieri sono preoccupati dalla politica giornaliera; e quando cessa il  turbine, io non trovo distrazione se non nella politica più generale.  Sempre io anteposi, quando mi fu dato, la vita attiva alla  contemplativa; l'operare, anche piccolo, allo scrivere. Ma cessando  l'opera, dissi e dico anch'io, <foreign lang="lat">scribere haud absurdum  est</foreign>.</p>
<p>Di ciò solo m'incresce, che questo libro non sarà fatto come vorrei,  ma solamente (grazie a quelle medesime ragioni che ne impediscono i  viaggi) come potrò oramai; cioè pensando o ruminando molto,  scrivendo poco ed a stento, e leggendo meno; che vuol dire un libro di  reminiscenze o poco più, e senza corredo di nuovi studi e meno  d'erudizione. Che vuoi? Niuno può dare se non ciò che gli rimane.</p>
<p>Quel ch'io confido, quel che son certo, è che tu vi troverai almeno  ciò che trovasti, se mai leggesti, in altre scritture mie, - quell'amore  alla patria mia, che fu di pochissimi, e per ciò l'unico ch'io m'abbia  avuto, quell'amore che mi guastò gli altri, fors'anco quello che  dovrebb'essere a tutti il maggior di tutti.</p></div2>
<div2 type="capitolo">
<epigraph lang="eng"><l>O Cromwell, Cromwell</l>
<l>Had I but served my God with half the zeal</l>
<l>I serv'd my King.</l>
<bibl>SHAK., K. H. VIII, act. III, sc. 2.</bibl></epigraph>
<head>CAPO SECONDO</head>
<argument><p>DEI RIPOSI TRA LE RIVOLUZIONI.</p></argument>
<p>Del resto, o leggitore, tu, io, uomini parlamentari politici e non  politici d'ogni qualità, noi ci troviamo ora in un'altra sorta di vacanze  anche più riposanti, e da trarne maggior profitto che non quelle de'  recessi parlamentari. Innegabilmente noi ci troviamo in uno di que'  riposi che sogliono correre tra una rivoluzione e un'altra, o un periodo  e un altro della medesima rivoluzione, e che si sogliono chiamar poi da  ciascuno, secondo le proprie opinioni, lucidi intervalli tra atti di furore,  tempi d'aspettazione o transizione, o transazioni, tempi di fuochi  coverti sotto ceneri nascoste ec. ec.</p>
<p>Non cerchiam più addietro, rimaniam pure in questo secolo nostro,  il quale giunto a poco più di suo mezzo, comprende pure in sé quasi  tutti gli sperimenti politici. Quando ei sorse finiva già per sé di  stanchezza il furore della prima rivoluzione franco-europea. Trovossi,  come succede, un uomo che si valse di quella stanchezza naturale che  ne fece un lucido anzi uno splendido intervallo di riposo. Noi vecchi  rammentiamo quella magnifica aurora di speranze, d'ordinamento, di  pacificazione. Ma quanto durò? Cinque anni non intieri, contandoli il  più largamente che si possa. Il pacificatore era stato acclamato,  secondo Augusto o Pericle: era tutt'altro; un Carlomagno, un Cesare,  un Alessandro.</p>
<p>Poi ricominciò una rivoluzione tutto diversa, anzi contraria, ma  pur rivoluzione; non più un baccanale di licenza, ma uno  d'usurpazioni; non più un sovvertimento della società interna, ma uno  della nazionalità europea. - E certo fu rivoluzione più splendida, che  non la prima, di quanto le usurpazioni, le conquiste militari sono più  splendide che non le civili, ma fu ad ogni modo nuovo periodo di  rivoluzioni violente. E come tale finì al solito modo, per istanchezza;  stanchezza di violenza ne' seguaci, stanchezza di oppressione ne'  vinti. Le nazionalità oppresse e confuse si sollevarono, si  ricostituirono dopo l'impero di Napoleone, come dopo quelli di  Carlomagno, di Cesare, d'Alessandro. - E successe un nuovo periodo  di riposo, nuovo amore, nuove speranze di libertà, di legittimità, di  tranquillità, di felicità. Ma questo periodo durò, come l'altro, un cinque  anni parimente dal 1815 al 1820.</p>
<p>Un terzo periodo di rivoluzione, un terzo periodo di riposo  successe dal 1820 al 1830. L'uno e  l'altro meno splendidi, meno grandi, meno lati, meno distinti tra sé, che  le rivoluzioni e i riposi anteriori. La sola Europa meridionale, le tre  penisole del Mediterraneo si sollevarono a libertà ed indipendenza; ed  una quietò poi nella conquista, due nella compressione.</p>
<p>Poi dal 1830 al 1848 un quarto  periodo di rivoluzioni brevissimo, in Francia, Belgio, Polonia, Italia,  men breve per vero dire in Ispagna; un riposo lungo ad ogni modo  quasi dappertutto. E allora sì che risorse, e ricrebbe e giunse poi a vera  stoltezza de' governanti e de' governati, de' principi e de'  popoli quasi tutti, e tanto più ne' più abili o più scaltri, quel fidare,  quell'insuperbire di sé e d'altrui e della civiltà e del progresso e del  mondo intiero; quel non tener conto né de' moltiplici recenti  esempli, né degli insegnamenti di tutte le età, né de' fremiti, delle  minacce e de' tentativi de' nemici, né delle ammonizioni degli  amici; tutto quel baccanale di superbie che parrà incredibile ai posteri,  e già dovrebbe parere a noi, castigati da quella mano superna che suol  castigare tutte le superbie de' governanti, governati, principi, popoli,  nazioni, generazioni e civiltà, anche di quella che procede più  immediatamente, della civiltà cristiana.</p>
<p>Perciocché successe nel 1848 quello scoppio, il  quale, anche da chi vada guardingo in magnificare le cose presenti,  può dirsi il più subitaneo e più lato e più profondo degli scoppi di  rivoluzioni che sono stati al secolo presente; uno de' maggiori che  sieno stati mai in Francia, Italia, Germania, Ungheria: un 110  milioni d'uomini, un'ottava parte del genere umano si sollevarono nello  stesso anno, nello stesso mese, ne' medesimi giorni, chi sognando  libertà, eguaglianze impossibili, chi unità nazionali poco meno  impossibili, e chi indipendenza possibilissima se non si fosse sognata  insieme colle impossibili unità nazionali, e colle impossibilissime  libertà ed eguaglianze eccessive.</p>
<p>E tutti i mezzi, tutti gli stromenti rivoluzionari furono buoni in  quell'anno fatale; sette, congiure, sollevamenti in piazza, guerre interne  ed esterne, spade e pugnali, generosità, eroismi, sagrificii, tradimenti,  calunnie, codardie e viltà. E che avvenne? Quello che era naturale; la  somma concitazione produsse somma e pronta stanchezza; il riposo  succedette anche più presto che al solito. Noi siamo ora in mezzo a  questo.</p>
<p>E questo sarà egli l'ultimo? Cioè, sarà egli perpetuo, senza più mai  niuna rivoluzione nuova? Ma il crederlo sarebbe assurdità,  contradizione a tutti i fatti umani, niuno de' quali è perpetuo. E  quindi tutta la questione si riduce a ciò: quanto sarà lungo il riposo  presente? Se più o meno pari agli altri del secolo presente, d'intorno ai  cinque anni, o d'intorno ai sette, o d'intorno ai quindici o sedici? o se  non forse indefinitamente più lungo? - E le cose di che tratteremo più  distesamente altrove, aiuteranno fors'anche a determinare l'opinione di  ciascuno su quest'eventualità importantissima a ciascuno.</p>
<p>Qui intanto io dico, o leggitore: tra due riposi, l'uno più, l'altro  meno lungo, non è solamente più prudenza, ma più fortezza supporre il  meno lungo e valersene subito come meglio si possa; far l'opera del  riposo finch'ei dura, senza fidarsi troppo ch'ei duri, per trovarsi pronti  all'opera del pericolo, quando che sia che questo ricominci.</p>
<p>Ora, per certo, fra le opere che sono più da tempi di riposo e meno  da quelli di pericoli, ella é quest'opera mia e tua, o leggitore, dello  scrivere e del leggere. Quando fervono le rivoluzioni, non si scrive né  legge bene, posatamente, colla ragione; si scrive e si legge colle  passioni del momento; i più forti contro alle passioni vi cadono, vi  soggiacciono. Scrivono, leggono in servitù di queste, vi si riscaldano,  vi si corrompono; sarebbe meglio, se fosse possibile, che non  iscrivessero e non leggessero. Io m'appello a tutte le tue  rimembranze, o leggitore, quando tu fossi così fortunato che  elle non risalissero oltre a quattro anni addietro. I veri tempi da  scrivere, leggere, studiare di qualunque cosa ma principalmente di  politica, sono i lampi di riposo, i lucidi intervalli tra l'una rivoluzione e  l'altra. Allora, chi scrive con passioni sedate e non ispente, ha la  memoria fresca degli sperimenti recenti, e talora la previsione di fatti  futuri; e chi legge, cioè giudica, giudica con pari vantaggio.</p>
<p>Ben so che il momento più opportuno a scrivere di politica è forse  quello che corre al fine de' riposi, e quando già si maturano le  rivoluzioni nuove. Allora le previsioni sono più facili, i consigli più  adattati; non si prevede né si provvede bene alle tempeste se non  quando già sorgono le nubi, già soffiano i venti che infieriranno. Ma  che? Il vecchio marinaio il quale assistette a tutte le tempeste di sua  nave per più di mezzo secolo, non può esser certo di assistere alla  prossima futura. Ed allora gli si fa lecito discorrerne pur da lungi coi  giovani compagni tornati seco ultimamente dal pelago alla riva, e  frementi di rimbarcarsi, con lui o senza lui, ai doveri, ai piaceri, alle  venture, ai pericoli di nuove tempeste.</p>
<p>E tu t'apparecchia a queste d'ogni maniera, quando che siano per  venire, o leggitore. Tempra ad esse le membra a tutti i travagli; tempra  l'animo a tutte le sue facoltà, tutte le sue forze, tutte le virtù. Ma non  dimenticar lo studio il quale anch'esso è virtù; la scienza, la quale  anch'essa è forza. Perciocché, credi a me, le altre virtù, le altre forze, si  possono od acquistare del tutto, od almeno esercitare ed accrescere in  mezzo all'operosità delle rivoluzioni; ma lo studio e la scienza non  s'acquistano né s'esercitano od accrescono in mezzo a quelle  concitazioni: sono, come il materiale di guerra, apparecchi da farsi  ne' tempi di riposo. E tu dunque fa apparecchio, studia finché questo  dura; e studia meco o con altri migliori di me, ché ti sarà facile  probabilmente il trovarne. Ma guardati, nella scelta, da una cosa sopra  tutte: guardati dagli adulatori, se sei principe, de' principi; se sei  grande, de' grandi; e se sei popolo, del popolo.</p></div2>
<div2 type="capitolo"><head>CAPO TERZO</head>
<argument><p>DELL'ARTE POLITICA.</p></argument>
<p>Se non che, dicono molti che in politica non servono a nulla la  scienza e lo studio; e chi dice che essa stia tutta nella pratica, e chi  quasi dono del Cielo nelle predisposizioni naturali.</p>
<p>I lodatori esclusivi della pratica, sono per lo più uomini che  presero parte ai governi antichi, massime negli assoluti; dove eran  molte leggi, ma anche più usanze, ed ancor più <emph>moti proprii</emph> o  capricci del principe; e dove perciò la pratica di tutto ciò giovava  meglio che non qualunque studio. Meno male: questi lodatori  <foreign lang="lat">temporis acti</foreign> sono più scusabili e meno pericolosi; il  tempo passato ha sempre meno credito che il presente. Ma fanno uggia  alcuni altri, i quali, uomini nuovi in governi nuovi, affettano quel  medesimo amore esclusivo alla pratica, che essi o non poterono  acquistare di niuna maniera, od acquistarono tutt'al più nel governo di  qualche provincia, o qualche comune, o qualche affare privato.</p>
<p>Ad ogni modo gli uni e gli altri affettano un gran disprezzo alla  scienza; la quale poi non osando ingiuriare sotto il nome suo, la  chiamano teoria; e confondendo quindi questo stesso nome con quello  delle ipotesi false non dimostrate, oppongono continuamente la teoria e  la pratica, quasi l'una escludesse l'altra, quasi fossero opposte  naturalmente l'una all'altra.</p>
<p>Ma il fatto sta all'incontro, che non può essere niuna buona pratica  che non faccia parte di una teoria, niuna buona teoria la quale sia altro  che il complesso, il risultato delle buone pratiche. Che più? Chi dice  pratica, dice sperienza propria; e chi dice sperienza propria (ancor che  vecchia di mezzo secolo o di 60 anni, che è la più lunga possibile)  dice pochissimo, ed è stolto se non fa d'aggiungervi quella de' padri  e degli avi; la quale poi, sia che l'abbia udita o letta o imparata in  qualunque modo, è in somma studio, teoria, scienza. - E il fatto sta, che  tutto ciò non è altro che pedanteria, pedanteria d'ignoranza,  come v'ha una pedanteria di scienza; perciocché la pedanteria non è  altro che affettazione, apprezzamento esclusivo, lode esagerata di ciò  che uno ha e crede avere, a detrimento e disprezzo di ciò che non ha e  non può nemmeno affettare.</p>
<p>Ma questo non é se non uno tra parecchi paradossi della politica.  Che che sia questa, ella è una delle cose umane di che si dicano più  paradossi. La filosofia stessa vi perderebbe forse al paragone.  Abbiamo detto testé che alcuni uomini nuovi affettano di esaltar la  pratica che hanno in qualche piccola parte. Ma i più che non n'hanno  nulla, si riducono ad affettare ciò solo che credono avere e che è più  difficile a negarsi da altri, le disposizioni naturali. Costoro sono quelli  che nel primo e talor anche nel secondo periodo delle rivoluzioni  gridano più alto: A cose nuove, uomini nuovi. A che servon la scienza,  a che la pratica? La politica non è cosa recondita oramai; la pubblicità,  il progresso l'han messa alle mani di tutti; tutto sta oramai nel più o  meno delle disposizioni naturali di ciascuno; e chi dice quindi che la  politica tutta sta nell'aver ingegno, perspicacia, destrezza, scaltrezza,  furberia; chi, che il buon senso val più dell'ingegno; chi, che tutto v'è  audacia, audacia e poi audacia e via via, facendo ognuno prevalere  quella fra le disposizioni naturali ch'egli ha od a cui pretende più. -  Fra' quali tutti io crederei che s'accostino meglio al vero i lodatori  del buon senso: perciò che questo, che tra noi si dice meglio  <emph>senno</emph>, non è una predisposizione sola o diversa dall'altre, ma  complesso o almeno equilibrio di tutte le altre predisposizioni o facoltà  intellettuali di ciascuno; ondeché può e si suol dire che ha senno colui  il quale le abbia mediocri, quanto chi le abbia grandi, purché l'uno o  l'altro le abbiano equilibrate.</p>
<p>Ma il fatto sta che non s'appongono nemmeno questi, e che se  avessero senno compiuto, essi intenderebbero, che non basta il  complesso di tutte le disposizioni naturali, che queste vogliono essere  svolte, esercitate, aiutate e dalla pratica e dalla scienza. E il fatto sta  che anche tutti questi lodatori esclusivi, sono altrettanti pedanti,  pedanti d'ingegno o d'abilità, pedanti di senno, pedanti  d'audacia e via via, non meno che i pedanti di scienza o i pedanti di  pratica.</p>
<p>E il fatto sta che il solo modo di non essere fra tutti questi pedanti,  è dire: che la politica è scienza, è pratica, è disposizioni naturali tutto  insieme; lodare altrui senza invidia, quanto più egli abbia di queste  qualità; e soprattutto procacciar ciascuno d'averne quanto più possa  egli stesso.</p>
<p>E già s'intendo poi che i peggiori o per lo meno i più risibili fra i  pedanti sono sempre in ogni cosa i pedanti di scienza. Ma costoro io li  ho supposti per non averli a descrivere, a confutare. Non che a ciò, chi  riuscirebbe a numerarli? Vi sono i pedanti della scienza complessiva,  della filosofia della scienza, che parlano per sentenze; a proposito  d'una strada comunale, o d'un consorzio di comuni, o d'una disputa di  giurisdizioni risalgono ai principi costitutivi od ai diritti inalienabili  delle umane società. E vi sono poi i pedanti d'una fra le tante scienze  politiche speciali; e primi forse i pedanti legulei, ora simili ora contrari  ai pedanti della scienza in generale; ora risalenti ai principii, ora  solamente alle leggi patrie, od alle romane che non oltrepassano.  Poscia i pedanti d'economia politica, i quali ti spiegan tutto, paci,  guerre, rivoluzioni, fusioni o disgregamenti di popoli presenti, futuri  od antichissimi, con gl'interessi industriali e commerciali, col paragone  delle importazioni e l'esportazioni, col valore dei cereali, colla storia  della proprietà, o dello squilibrio del capitale e del lavoro. - Vi sono i  pedanti di storia antica, che in mezzo alle grandezze ed alle  complicazioni politiche del secolo XIX vi citano la semplicità dei  governi di Roma od anche le piccolezze delle repubblichette greche e  delle nostre del medio evo. Vi sono i pedanti militari, che riducono  tutta la politica al buon ordinamento dell'esercito, ed ogni buon  ordinamento a quello che essi hanno immaginato o calcolato. E vi sono  i pedanti Anglomani, Gallomani, Belgiomani, che riducono tutto  all'imitazione di quella nazione straniera la quale hanno ultimamente  visitata ne' loro viaggi politici, o di che hanno acquistata nelle  gazzette una meravigliosa erudizione.</p>
<p>Il fatto sta, tutte queste erudizioni, questi studi, queste  scienze speciali, ed anche quella complessiva o filosofica di  principii, sono tutte buone, purché ciascuno non dia alla sua  un'importanza esclusiva, purché ammetta l'importanza dell'altre,  l'importanza di tutte, e di più l'importanza della pratica e delle  disposizioni naturali.</p>
<p>Conchiudiamo: che in politica tutto serve, disposizioni naturali,  pratica e scienza; e che il solo modo di non esservi paradossale,  pedante, è di ammettere tutte quelle utilità, di lodare in altrui senza  invidia qualunque egli abbia e quanto più egli abbia di tali qualità, e  massimamente di procacciare ognuno d'averne quanto più possa egli  stesso.</p>
<p>Se io sapessi capacitare altrui di tal conchiusione, sarebbe già un  bel profitto. Ma ci vuol altro! Ci stan di mezzo tre grandi passioni:  pigrizia, invidia, e superbia; il contentarsi delle qualità native proprie o  facilmente acquistate, senza affaticarsi ad acquistar le mancanti;  l'insuperbirsi ciascuno in ciò che ha e ciò che è, che gli par bastante ad  ambire e meritar la potenza; e quindi il volere cacciare altrui, e quella  che par necessità conseguente, il detrarre da' meriti di lui. Passiamo.</p>
<p>Ma poiché non ne possiamo trarre un profitto grosso, tiriamone  uno piccolo; non isperando correggere i fatti, tentiamo almeno  correggere le idee, le parole. E quindi noi useremo sì le espressioni di  scienza politica, pratica politica, e ingegno, senno od altre disposizioni  naturali politiche; ma non diremo che la politica in generale, tutta la  politica, sia niuna di queste cose, né che la politica sia una scienza.  Bensì perché la parola <emph>Arte</emph> (come si prende ora, che è il vero  senso in cui ognuno debba usar le parole) suole appunto comprendere  le disposizioni naturali, la pratica e la scienza di altre opere umane,  come l'arte della guerra, l'arte della navigazione, le arti della pittura,  della scoltura, dell'architettura, della musica, e via via; perciò, per  similitudine, pare che si possa dire che la politica è insomma un'arte.   Se non che, anche qui c'è illusione: l'espressione <emph>arte della  politica</emph>, è più generale, comprende le tre anzidette; ma nemmeno  essa non comprende tutta la politica. </p></div2>
<div2 type="capitolo"><head>CAPO QUARTO</head>
<argument><p>DELLA VIRTÙ POLITICA.</p></argument>
<p>Vi ha nella politica una cosa più essenziale che non l'ingegno, o il  senno o qualunque disposizione naturale, più essenziale che non la  pratica, più essenziale che non la scienza, più che non la stessa arte  complessiva di tutto ciò, ed è la virtù. Non servono le disposizioni  naturali, non serve averle coltivate colla pratica né collo studio, se,  all'occasione d'usarle, non s'ha virtù sufficiente per usarle, non s'ha la  forza, il motore che le fa usare. L'atleta invecchiato, infermo o stanco  ha per anco tutta l'arte sua, ma senza forza non gli serve. Così gli  uomini, così le nazioni politiche; senza virtù non possono aver politica  reale, non ne hanno che un <foreign lang="lat">desideratum</foreign>, una speranza  per quando abbiano o riabbiano virtù.</p>
<p>Io lessi già una storia d'uno Stato e d'un tempo vicino a noi, nella  quale lo scrittore, buon militare, descrive una campagna fatta  dall'esercito nazionale suo. E in tal descrizione egli dimora non poco a  discorrere le ragioni strategiche di tutti i primari collocamenti, e di  tutte le prime mosse di quell'esercito. Ma che? Giunto al primo  incontro col nemico, lo sventurato scrittore è costretto a confessare che  quell'esercito non resse alle posizioni prese, non fece altre mosse e che  la guerra così finì. A che aveva servito tutta quella strategia? Lo  sventurato scrittore l'avrebbe potuta tacere per rispetto all'esercito, alla  patria sua. Quanto più egli vi dimostra che vi fu strategia od arte, tanto  più egli palesa che non vi fu virtù militare, che non vi fu vera milizia,  vero esercito. E così in politica; senza virtù non v'è Stato, non v'è  uomo veramente politico. Tutto il resto, tutta l'arte è apparecchio, la  virtù sola la fa efficace; la virtù sola è o fa il fatto.</p>
<p>Senza virtù l'arte è inutile; e se volessi dimorare in ciò qui, potrei  dimostrare che è peggio, che è nociva, che si riduce a  quell'artifizio che perdette subito tanti, ed alla lunga quasi tutti coloro  che vi si ridussero. All'incontro la virtù senz'arte serve talora molto. E  non ne voglio che un esempio che rimarrà classico, del nostro secolo.  Gli Spagnuoli del 1808, compressi da poco men di tre  secoli di governo assoluto, non avevan più nessun'arte politica. E  credevasi, per vero dire, che non avessero nemmeno più virtù. Ma  perché ne serbavano, latenti, parecchie tuttavia, e la sventura e lo  sdegno le fecer loro dar fuori, perciò s'innalzarono a fare quella  magnifica guerra d'indipendenza, in cui non si sa dire che cosa sia più  meraviglioso, se la moltiplicità degli errori politici o la costanza del  correggerli, se la mancanza d'arte o l'abbondanza della virtù, se le  rinnovate sventure o la riuscita definitiva.</p>
<p>Ma che è questa virtù politica? Di essa, come dell'arte, ognuno  loda quella parte che ha o crede avere e vuol essere creduto d'avere, e  dice che tutta la virtù politica, tutta la politica sta in lei. E così chi  grida che tutto sta nella prudenza, e chi nel coraggio, chi nella  costanza, chi nell'impeto e via via. È famosa l'<emph>audacia, e poi  audacia, e poi audacia</emph> di Danton; imitata poi da tanti che son  tutt'altro, e non hanno della scelleratezza che l'impostura. Io dico qui  come testé, che tutte le virtù sono buone; che tutte sarebbero necessarie  a fare un uomo o una nazione politica perfetta, e che, non potendosi  aver tutte, ognuno ed ognuna debbe cercar d'averne quante più può.</p>
<p>E mi si dirà che per fuggire i paradossi, cado nelle verità trite, note  a tutti. E rispondo io: lo so; ma in questa nostra civiltà progredita, io  credo sieno meno da cercare verità nuove ed ignote, che non da  sgombrare le vecchie e notissime dai paradossi. Il male del nostro  secolo non è d'ignorare ma di saper confusamente insieme il bene, il  male; ondeché l'opera sua è oramai di sceveramenti o eliminazioni.</p>
<p>Ma insomma, ed anche così presa in complesso, che è, si  continuerà a domandare, questa virtù politica?</p>
<p>Quella che i nostri padri latini, con latinissima parola derivata da  <foreign lang="lat">vir</foreign> e quasi sinonima a <foreign lang="lat">virilitas</foreign>,  chiamavano <foreign lang="lat">virtus</foreign>, e che da noi si traduce ora  con quella di <emph>valore</emph> anziché coll'altra di <emph>virtù</emph>?</p>
<p>Ovvero quella che i nostri cinquecentisti, e Machiavelli  principalmente, chiamarono virtù dei tirannucci italiani di suo tempo  ed in particolare del virtuoso principe Valentino? Quella che era  appunto l'<emph>audacia</emph> di Danton? la virtù di Robespierre?</p>
<p>Ovvero quell'altra anche più degenere che nella lingua anche più  corrotta dei nostri secentisti e settecentisti si diceva dei virtuosi di  canto e di scene, la virtù degli istrioni, degli evirati?</p>
<p>Ovvero non anzi quella virtù quasi sinonima di moralità, la quale è  il motore di quasi tutti gli atti buoni umani, l'effettuazione del Buono  nella vita degli uomini: il quale é il senso presente e volgare,  universale della parola <emph>virtù</emph>?</p>
<p>A tal quadrilemma io farò una risposta sola. Io mi tengo sempre al  senso presente, usuale, volgare, universale delle parole; epperciò  rigetto il senso bello, ma ristretto, della <foreign lang="lat">virtus</foreign> antica  tanto più poi quello brutto dei nostri cinquecentisti, e quello  bruttissimo dei nostri secentisti e settecentisti.</p>
<p>Ma ciò inteso, si fa pur da parecchi un'altra quistione: Che è la  virtù politica? identica, simile, diversa, od anche talora contraria alla  virtù privata? - Ed a quest'altro quadrilemma, potrei pur fare una  risposta sola: Io parlo ad uomini di questa nostra civiltà del secolo  XIX; la quale pretende sé stessa, ed io credo, avanzatissima; la quale  siasi avanzata (come pretendono alcuni) in morale filosofia, ovvero  (come credo io) in morale cristiana, è ad ogni modo avanzata  indubitabilmente a tal morale, di non poter ammettere che ciò che è  buono o reo da uno ad uno, non sia buono o reo da molti a molti; che,  cioè, possano essere al mondo due moralità diverse, una privata ed una  politica. L'assurdità è flagrante per il filosofo come per il cristiano, per  questo come per quello; ed io suppongo che ogni mio leggitore sia o  questo o quello.</p>
<p>Tuttavia, è forza confessarlo, se sono identici incontrastabilmente i  principii della virtù privata e della politica, sono diverse le  applicazioni dell'una e dell'altra; ma appunto elle non sono diverse se  non in ciò, che le buone applicazioni della seconda sono molto più  difficili a trovare che non quelle della prima. Avviene nell'ordine  morale ciò che nel materiale: che quando le combinazioni, l'opera  reciproca si fa tra pochi elementi, la misera mente umana arriva a  concepirla, a determinarla, a spiegarla; ma quando ella si fa tra molti  elementi, la mente umana non vi arriva più, nuota nel dubbio, non sa  più determinare o spiegare. Prendiamo un esempio materiale: La mente  umana, esaminando le relazioni, l'opera reciproca della materia in  pochi corpi celesti grandissimi ed a grandissime distanze, giunse a  scoprire, determinare, spiegare la stupenda ed universal legge  dell'attrazione in ragione diretta della massa, ed in ragione inversa del  quadrato delle distanze. Ed ogni logica naturale o filosofica ci muove a  credere che la medesima legge regga la materia dei corpi piccolissimi  o degli atomi situati a piccolissime distanze. Ma che? Perché ogni  atomo si trova esercitare l'opera sua fra moltissimi altri, e soffrire  viceversa l'opera di questi moltissimi, la misera mente umana (non  aiutata qui poi se non dai miseri sensi umani) non giunge a percepire, a  distinguere, a calcolare tutte queste opere troppo moltiplici per lei, non  distingue le aberrazioni, cioè le applicazioni dalla legge, non distingue  più la legge stessa, e talora la nega. Così nell'ordine morale: tra uomo  ed uomo la mente nostra arriva a distinguere, se non facilissimamente,  certo meno difficilmente, i doveri, i diritti, cioè la legge privata; ma tra  milioni e milioni d'uomini, diversi di qualità, di numero, di civiltà, di  diritti e doveri precedenti già stabiliti, chi arrivò mai od arriverà a tener  giusto conto di tutte queste diversità, e determinare tutte le  applicazioni di tutte le leggi morali? È intellettualmente, moralmente, e  quasi dicevo materialmente impossibile. Che più? quel  <emph>materialmente</emph> non è falso. Anche le materialità del numero, dei  siti, delle schiatte possono entrar nel calcolo delle diversità, delle  aberrazioni apparenti, delle applicazioni.</p>
<p>Che più? S'aggiunge una difficoltà di fatto a quella teorica.  Il fatto sta, che la virtù o moralità presente non è virtù filosofica  trovata dalla mente umana sola da sé; è virtù, moralità insegnata,  rivelata o fecondata (come si vorrà) dal Cristianesimo. Ora questo,  qualunque siasi, insegnamento è ricco, ricchissimo quanto a virtù  privata; così ricco che la mente umana sola non arrivò mai, non che ad  insegnare, ma nemmeno ad immaginare altrettanto né così altamente,  non arrivò se non a riconoscere quest'altezza dopo insegnata. Ma  quanto a virtù politiche, l'insegnamento cristiano è povero,  poverissimo, bisogna confessarlo; si riduce ad alcuni esempi di storia  antichissima, diversissima dall'età presente, e ad alcuni pochissimi  precetti che si trovano ne' Vangeli o nelle Epistole di San Paolo.  Diciamo il vero, confessiamo il fatto: tutto ci è lasciato oscuro, tanto  oscuro, che chiunque vuol interpretarlo da sé, l'interpreta  diversissimamente; e chi vi vede il diritto divino ed imprescrittibile  de' principi, e chi quello de' popoli, chi il diritto rinnovantesi  all'infinito de' governi di fatto, chi quello della resistenza e delle  congiure, chi la libertà, e chi l'autorità, chi l'indipendenza, chi la  soggezione, variate all'infinito.</p>
<p>Ma diciamo un altro vero parimente. Tutta questa oscurità ci è  lasciata irremediabilmente per sempre al medesimo grado? Il  <foreign lang="lat">tradidit mundum disputationibus eorum</foreign> vuol egli dire  che egli il Creatore, la Provvidenza, non s'impiccia del mondo politico,  cioè delle successioni di governi, degli imperi delle civiltà, nel genere  umano? Ma ciò non può essere: sarebbe assurdo che chi professa tanta  cura degli individui, non curasse il complesso, quel complesso che  tanto influisce sugli individui. Ma, dico più: ciò non è, non sussiste in  fatto. Il fatto sta che la politica, che la civiltà, che il mondo politico e  civile, è migliorato di molto nella Cristianità, e migliora; il che vuol  dire che il Creatore, che la Provvidenza volle, vuole tal miglioramento,  che ella si cura dunque di esso, si cura della civiltà, della politica  cristiana, cioè almeno d'una civiltà, d'una politica, cioè insomma della  civiltà, della politica.</p>
<p>Ma se ella si cura della politica, perché ne diede ella così  pochi o così poco chiari precetti? - Antinomia, mistero, come tanti altri  della nostra vita quaggiù; mistero, come quegli altri che è stoltezza e  fonte d'errori il volere spiegare assolutamente; mistero, di che si  possono tutt'al più contemplare gli svolgimenti, gli effetti.</p>
<p>Del resto, nemmeno di questa contemplazione non sarebbe il  luogo qui; e non sarà, se mai, fuorché al fine de' nostri studi. -  Studiamo quale, quanta sia la politica, la civiltà presente, prima di  voler contemplare come ella possa adattarsi ai disegni della  Provvidenza. Trarremo da tal riserbatezza due grandi vantaggi: 1<hi rend="apice">o</hi>  di non fare tal contemplazione se non a luogo più appropriato, quando  ne saremo più capaci; 2<hi rend="apice">o</hi> e forse principalmente, di fare intanto uno  studio più adattato alle forze nostre, e soprattutto più convertibile in  vita attiva. Tutto conduce alla contemplazione della Provvidenza,  anche la politica, ma la politica buona solamente. - Cerchiamola.</p></div2>
<div2 type="capitolo"><head>CAPO QUINTO</head>
<argument><p>UNA DEFINIZIONE E VARIE PARTIZIONI DELLA  POLITICA.</p></argument>
<p>La parola <emph>Politica</emph>, qual s'usa ora in senso assoluto e  sostantivo, comprende evidentemente l'arte politica, e la virtù politica.  Quando si dice la politica di Washington, o di Napoleone, o del Pitt, o  del principe di Metternich, la politica dei Whigs o dei Thories, la  politica dell'Inghilterra, della Francia, della Russia o dell'Austria, non  s'intende già tutto ciò solamente che appartiene all'arte, ma anche tutto  ciò che appartiene alla moralità di quegli uomini, di quelle parti e di  quelle nazioni. Il sostantivo assoluto <emph>Politica</emph>, comprende tutti  quegli altri sostantivi modificati dagli aggettivi politici; le disposizioni  naturali politiche, la pratica politica, la scienza politica, il complesso di  queste tre, cioè: l'arte politica, e di più la virtù politica, tutto insieme.  Tale è l'uso presente incontrastabile. E tale sarà l'uso nostro. Lo  ripeto, io accetto, non fo le parole. Chi ne fa delle nuove, e peggio, chi  altera i sensi usuali delle vecchie, imbroglia, sofistica volontariamente  od involontariamente. <emph>Alterare e sofisticare</emph> sono sinonimi qui  come altrove.</p>
<p>Ma di che è ella arte e virtù la politica? <emph>Arte e virtù del  governo</emph>, evidentemente, se vogliamo seguire anche qui l'uso  universale della parola. E questa rimane quindi per noi la definizione  più chiara e più compiuta che abbiamo saputo trovare della politica.</p>
<p>Perciocché chi volesse andar più in là, e dire con alcuni che la  politica è arte o virtù del governo dello Stato, si accosterebbe si  all'etimologia ed al senso primiero ed antico della parola, ma si  scosterebbe dal senso presente della parola.</p>
<p>La quale quando fu usata primieramente o de' primi da  Aristotile, in quel suo libro che rimane forse anch'oggi il più bello fra  quanti sono stati scritti mai sulla Politica, volle dire grecamente  Scienza od Arte della città o del governo della città  (<foreign lang="grc">Polis</foreign>), e non più. Ma conviene avvertire che allora in  Grecia (come poi nell'Italia del medio evo) la città era lo Stato. E così  avvertendo i traduttori, gl'interpreti, gl'imitatori di Aristotile, e in  generale tutti coloro che trattarono del medesimo oggetto, tradussero  liberamente la parola <emph>Politica</emph>, con Iscienza od Arte dello Stato o  del governo dello Stato. Ma più potente che non i traduttori o  gl'interpreti o gli scrittori di qualunque sorta e tutti insieme, l'uso  universale in tutte le lingue moderne mutuò a poco a poco ed ampliò  quel senso, dicendo <emph>politica di tal uomo, di tal parte, di tale o tale  nazione, od anche politica europea, e politica universale</emph>. E chi per  amore della lingua o dell'etimologia greca voglia rimutar tal uso, lo  rimuti. Ridico per la terza ed ultima volta: io nol mi sento e nol voglio.</p>
<p>Ne segue, che oggidì si possono e si debbono distinguere  parecchie specie di politiche: la politica personale, che è quella con che  si governa tale o tal uomo nella parte o nello Stato; - la politica delle  parti, con che queste si governano nello Stato; - la politica dello Stato,  che si potrebbe dire la politica originaria, o principale, o  centrale, di tutte l'altre, ma non la sola; - e poi la politica di quelle  nazioni le quali comprendono parecchi Stati; - e la politica europea, la  politica della Cristianità; - e finalmente la politica universale (o, come  dicono alcuni, <emph>umanitaria</emph>); la quale comprende tutte l'altre,  comprende l'arte e la virtù con che si governa il genere umano tutto  intiero.</p>
<p>Ancora si potrebbero cercare le diversità della politica, non  secondo le amplitudini, ma secondo i tempi di lei; si potrebbe parlare,  e si parla tutto dì, della politica degli antichi, della politica del medio  evo, della moderna, della presente ed anche più o meno della futura.</p>
<p>E si può parlare e si parla della politica, dividendola,  specializzandola secondo un principio che si suppone duce unico o  principale di lei, si dice <emph>la politica dell'equilibrio, la politica del  progresso, la politica retrograda</emph> e via via.</p>
<p>Perciocché lo protesto io a' miei leggittori: io non intendo aver  data né una perfetta definizione, né niuna perfetta partizione della  politica. Niun uomo può dare né immaginare, niun uomo intendere una  definizione né una partizione perfetta, di niuna scienza, niun'arte. Per  immaginarle o intenderle sarebbe d'uopo percepire tutti i rapporti  estrinseci, i limiti di quella scienza od arte colle altre, con tutte l'altre, i  limiti reciproci d'ogni parte di lei, sarebbe d'uopo percepire tutta la  scienza, la sapienza universale. Che più? questi limiti non esistono, son  fattizi, son falsità nella realtà, sono falsità, ipotesi create dalla mente  umana, quando cerca a penetrare nella sapienza, che è nella sola mente  divina. La mente divina sola potrebbe dare le definizioni e le partizioni  vere; o piuttosto, quand'ella ce le desse, non ce le darebbe se non per  adattarsi a noi, non le darebbe per sé, che non ne ha bisogno, vedendo  tutta insieme la sapienza infinita; che così vedendola, vede false tutte  le determinazioni, le definizioni e le partizioni di lei. Noi non veniamo  che ipotesi approssimative; e chi pretende di più, più si scosta dalla  sapienza o verità.</p>
<p>Di che pur segue che più di tutti se ne scosta chi pretende trattare  d'una scienza intiera. Che vorrebbe dire questo; <emph>intiera</emph>?  Vanità, stoltezza, superbia sopraumana, diabolica. Noi non trattiamo  bene di nulla mai, se non di frusto a frusto. Il solo modo di non perderci  nell'infinito senza limiti veri, è di porre noi stessi i limiti dei nostri  studi; e quanto più, saranno ristretti, tanto più sono adattati alla miseria  nostra.</p>
<p>Io lo professo dunque fin di qua: non intendo trattare se non d'una  sola politica ristretta di luogo e di tempo: <emph>La politica della presente  Cristianità</emph>. Né di questa nemmeno tutt'intiera, ma secondo che si  verrà svolgendo dinnanzi alla mente mia, misera forse originariamente,  e per certo oramai fra le misere. E sarò contento, se così  restringendomi avrà errato tanto meno.</p>
<p>Bensì nel rimanente di questo libro primo preliminare, continuerò  a divagar sommariamente fuori dei limiti che ho voluto impormi.  Saran preliminari, preludii, generalità, divagazioni, che che si voglia;  forse non necessarie, ma fors'anco utili ad accennare alcune delle  relazioni che il mio assunto può avere con'altre parti della politica, o di  quelle che questa ha coll'altre arti e coll'altre scienze.</p>
<p>E ad ogni modo chi creda inutili siffatte generalità od abbia fretta  d'arrivare agli svolgimenti dell'assunto principale, potrà passare il  rimanente di questo libro, e pigliare subito il secondo. Questo è uno  de' pochi vantaggi della parola scritta sulla parlata, dei libri sui  discorsi: che i libri almeno non impongono sé stessi tutt'intieri, ché per  trar costrutto dai miei pensieri, tu, o leggitore, non sei sforzato ad  ascoltarmi dal principio fino al fine, come siamo tutti noi uditori, per  ufficio nostro, dei discorsi parlati.</p></div2>
<div2 type="capitolo"><head>CAPO SESTO</head>
<argument><p>DELLA POLITICA PERSONALE.</p></argument>
<p>Non v'ha peggior volgarità che quella di dire scellerati tutti o quasi  gli uomini politici. - Quanto più si vive tra essi, tanto più si  viene a scorgere, che ne sono di molto meno di scellerati che di  sciocchi, e meno di sciocchi che d'ignoranti. Gli uomini politici vivono  o tra gl'incitamenti delle rivoluzioni, o tra gli allettamenti del potere in  riposo; e così tra gli uni e gli altri o non hanno o non si prendon tempo  né di studiare, né di ricordarsi degli studi fatti, né di pensare o  ripensare a ciò che fanno. La spensieratezza, l'ignoranza radicata o  momentanea è il gran peccato degli uomini politici.</p>
<p>Di che avemmo negli ultimi tempi un esempio così grande e così  chiaro, che basterà accennarlo. Nel 1848 i Francesi  fecero una gran repubblica rappresentativa di 35 milioni di  cittadini. Era già una bella ignoranza o dimenticanza di ogni  insegnamento, ogni storia, ogni esperienza antica o moderna della gran  repubblica romana caduta appena fu grande sotto i Cesari, della inglese  sotto Cromwello, della francese sotto Napoleone; dell'americana che  non vive se non divisa, e crescendo fra nuove divisioni. Ma meno  male; avessero almeno fatti due corpi legislativi come nelle  repubbliche moderne d'America e di Francia del 1795,  ed in tutte quelle del medio evo che durarono in Italia e poi, in tutte  quelle antiche di Roma e di Grecia, che tutte quante ebbero sotto vari  nomi due assemblee di due elementi diversi più o meno aristocratici e  democratici. Ma no: ignorando, dimenticando tutti questi più numerosi  e più grandi esempi, seguirono que' due soli forse, del vile  parlamento inglese di Cromwello (denominato coll'intraducibile  <foreign lang="eng">rump</foreign>) e della unica e tristissima Convenzione francese.  - Ma meno male ancora! Avessero almeno separato il potere legislativo  dall'esecutivo! ma no: dimenticando questo principio, questo abbici  della scienza rappresentativa, della scienza moderna con tanta fatica e  tanto chiasso accumulata nel secolo precedente, seguirono l'esempio  quasi unico al mondo e fatale di quella medesima Convenzione del  1793. Vergognosa, inconcepibile ignoranza, o  dimenticanza, o spensieratezza in que' rivoluzionari della metà del  secolo XIX!</p>
<p>E volete voi poi esempi di ignoranza o dimenticanza o  spensieratezza di uomini politici in tempo di riposo? È famoso  il detto di quel ministro pur sapientissimo e ingegnosissimo, ma  pigrissimo, d'un paesuccio italiano: "Il mondo va da sé." È famoso  quell'altro d'un ministro pure abilissimo d'uno dei maggiori e più  stabili imperi europei: "Dopo di me il diluvio:" il diluvio non aspettò la  morte sua. - È famoso quell'altro di un abilissimo e vecchio re, che  sentendosi bene di salute diceva: "Decisamente non vi sarà reggenza;"  e non vi fu reggenza perché furono cacciati in esilio egli e la sua  schiatta. - E quell'altro del ministro pur abilissimo di quel re, che  diceva parlando d'Italia al giorno e all'ora che v'era proclamata la sua  prima Costituzione: "Sarà! ma non prima di dieci anni." - E famosi  altri simili, più antichi e più recenti.</p>
<p>Io dico e ripeto che gl'ignoranti, o smemorati, o spensierati, sono  di gran lunga i più fra gli uomini politici, 900 almeno fra 1000;  che gli stolti sono un 90; e i franchi scellerati, un nove tutt'al più: e  ne rimarrebbe uno appena, che sarebbe nulla di tutto ciò. Fu detto che  la sperienza de' padri è sempre perduta per li nepoti: non è vero in  modo assoluto; ma è vero per 999 su mille.</p>
<p>I fanciulli, le donne, e in generale tutte le persone inesperte, non  entrano in siffatte distinzioni, giudicano recisamente di coloro che  vengono loro dinanzi. - Chi abbia pratica di bambini, li avrà veduti  sovente all'uscir di casa, in vedendo una persona nuova, venire  domandando al babbo o alla mamma "Se quel signore é buono o  cattivo;" e perder pazienza e non voler intendere niuna distinzione. -  Le donne fanno per lo più il medesimo; epperciò forse son riputate  avere quasi un istinto più giusto che non i giudizi degli uomini esperti:  perciocché questi eccedono talora nelle distinzioni; ed a forza di  distinguere cadono nell'eccesso opposto e forse più fatale, di scusar  tutti, di non trovar più niuno scellerato. Gli scellerati, lo ripeto per la  terza volta, sono pochi, ma pur sono, e bisogna saperli vedere.</p>
<p>Machiavello, quel sommo de' nostri prosatori,  quell'elegantissimo de' nostri storici, quell'acutissimo ma (ché anche  di lui bisogna saperlo vedere) quello scelleratissimo de' nostri  politici, disse già "che gli uomini non sanno essere né tutto  buoni né tutto cattivi." La frase è scellerata; perciò che ella implica un  rincrescimento che gli uomini ciò non sappiano, un desiderio che il  sappian meglio. Ma v'ha di più: la frase non è giusta; perciò che pur  troppo alcuni uomini di ogni tempo, ma principalmente del suo,  seppero essere tutto cattivi, ciò che da ogni buono si chiama cattivo,  cattivissimo, scellerato. Questa sentenza del nostro grande e scellerato  politico è tra le più fatali di lui, e fece e fa due gravi danni: quello di  far credere agli inesperti che ogni uomo politico sia di necessità un  po' scellerato; e quello conseguente e peggiore, di far credere alle  menti deboli che per essere uomo politico sia forza, o almeno sia bene,  di diventare un po' scellerato. E dimenticavo un danno terzo, forse  minore ma pur grave; quello di far affettare un po' di scelleratezza  da tanti altri, a cui non manca per essere galantuomini assoluti che di  voler parerlo.</p>
<p>Che vi sieno stati alla fine del secolo XVIII degli scellerati, come  Robespierre, Danton, Marat e compagnia, fu già una grande e  inaspettata vergogna della civiltà moderna cristiana; fu già una di  quelle ammonizioni date dalla Provvidenza divina alla misera e  superba umanità. Ma fu forse vergogna ed ammonizione maggiore,  che, passato poco più d'un quarto di secolo, sorgesse una scuola di  storici e politici, i quali scrivendo tranquillamente nel loro studio  scusassero quelle incivili ed eccezionali enormità, le rappresentassero  come non scelleratezze, o scelleratezze naturali, consuete, inevitabili in  politica. - E fu conseguenza naturale di tal corruzione, ed insieme  vergogna ed ammonizione terza (e così sia l'ultima dopo cui la civiltà  ripigli il corso suo), che quella grande e nobile e civilissima nazione  ricadesse in due nuove rivoluzioni, meno scellerate senza dubbio in  fatto, ma in che furono pure professate, tentate le medesime od anzi  maggiori scelleratezze, stoltezze politiche. Certo no nel  1793, né mai prima, non furono professate come dal  1830 al 1848, non mai tentate come  in quest'ultimo anno quelle teorie dette sociali, ma in realtà così  antisociali, che non poteron resistere a tre mesi dì tentativi, che  caddero allo scroscio di ridere della universa civiltà.</p>
<p>Fu già nel secolo scorso un'opinione esagerata, pedante:  che le istituzioni potessero tutto in politica; che, date buone istituzioni  a un popolo, egli avesse ad essere buono di necessità. I fatti  dimostrarono la stoltezza di tale opinione, e ne sorse, come suole per  reazione, la esagerazione, la pedanteria contraria: ora si dice da non  pochi, che le istituzioni non son nulla; che gli uomini, che la politica  personale è tutto; che, per quali che sieno le istituzioni, gli uomini  buoni e grandi possono reggere bene una nazione qualunque.</p>
<p>La verità sta in mezzo; o per dir meglio, la verità comprende le  due proposizioni, togliendone così l'esagerazione, la pedanteria; la  verità, la scienza è: che le istituzioni buone fanno gli uomini buoni, e  gli uomini buoni fanno le istituzioni buone, a vicenda, ed onde che  s'incominci.</p>
<p>La storia di tutti i tempi, di tutti i luoghi c'insegna: che nelle  società rozze incipienti prevale la politica violenta; è il tempo delle  conquiste, della severità assoluta e feodale, dell'assolutismo bruto od  ordinato. - Poi l'ordinamento dell'assolutismo provato impossibile  conduce agli ordinamenti vari della libertà; e questa fa gli uomini  politici buoni, non più violenti, non per anco artifiziosi. - Poi la  corruzione della libertà fa i politici artifiziosi, e l'artifizio stanca, noia,  si fa disprezzare; e si torna a desiderare la forza, e risorge la violenza. I  vizi vi son sempre, è vero, è inevitabile, posciaché vi son sempre  passioni. Ma ne sono meno dove le passioni sono più ordinate. Le  buone istituzioni e i buoni politici sono sempre contemporanei; e  qualunque si corrompa primo, trae l'altro con sé.</p>
<p>I tempi più viziosi, o di peggior politica personale, sono quelli di  rivoluzione; perché sono quelli dove più prevalgono le passioni e meno  le istituzioni. - E quindi sorge quest'altra verità evidente: che non si  può giudicare delle istituzioni in sui loro principii, i quali sono sempre  vicini alle rivoluzioni.</p>
<p>In tutto il Continente si grida contro il governo rappresentativo:  che in esso prevalgono meno i buoni politici, che non i buoni, o talor  anche i frequenti, gl'insistenti parlatori; che gli uomini politici  vi operano meno per il bene pubblico che non per la gloria propria, o  peggio per la popolarità; che il paese unito già in un solo animo o per  lo meno sotto a una sola direzione, sotto ai governi assoluti, è ora  diviso in parti, suddiviso in fazioni; che ogni cosa vi si risolve e  sminuzza in brogli, intrighi, e pettegolezzi. - Ma primamente io vorrei  mi si dicesse se non erano per l'addietro pure pettegolezzi, intrighi o  brogli. E crederei che tutta la differenza stia in ciò, che intrighi o  pettegolezzi i quali sono ora ne' parlamenti o nelle sale delle  conferenze, erano per l'addietro nelle corti e nelle anticamere; e che  invece di popolarità si cercava a favore, ed invece dell'impopolarità si  temeva quella che per antonomasia si chiamava la disgrazia o  disfavore; e che invece de' parolai prevalevano i compiacenti del  principe. Io concedo i vizi del governo rappresentativo novello; mi si  concedano quelli del governo assoluto invecchiato.</p>
<p>Ma poi non ci è ella speranza fondata che questi vizi abbiano a  finire o per lo meno a scemare? Io credo vi sia. Io veggio che  l'Inghilterra rimase, dopo una rivoluzione di cinquanta anni, nel  governo rappresentativo; durò un sessanta altri tranquilla sì, ma  impacciata nelle parti, negli intrighi, nelle corruzioni redate dalla  rivoluzione; e non si tolse da quel tristo retaggio se non a poco a poco,  dopo esser passata per molti sperimenti e per le mani di molti uomini  mediocri (a cui sogliono appartenere quasi per diritto proprio que'  tempi d'intrighi); non se ne tolse, dico, se non quando i tempi già  maturi lasciavan salir la potenza nelle mani di uomini migliori, più  intieri, più virtuosi, i due Pitt sopra tutti. Anche qui resta dubbio, se le  istituzioni maturate maturasser gli uomini, o viceversa; ad ogni modo,  gli uni e l'altre maturarono quella felice e grande nazione a quella virtù  e quella grandezza che i veggenti ed imparziali previdero fin dal  principio di questo secolo, che i più ciechi o più pregiudicati negano  soli oramai.</p>
<p>Sul Continente non sono corsi che sessant'anni dal principio della  grande rivoluzione rappresentativa. E vorrebbesi che non solamente  fosse finita la rivoluzione, ma già ne fossero prodotti,  perfezionati tutti li effetti buoni, eliminati tutti i cattivi? Ma questa è  stoltezza politica, impertinenza umana, pretesa empia contro alla  Provvidenza, che non suol mutare i modi suoi, le sue lentezze  consuete, e massimamente non per le generazioni che la invocano e la  studiano così di rado. Fidate in essa, invocatela e secondatela con  pazienza, e la virtù ancor essa vi verrà a suo tempo.</p>
<p>Vi ha in mezzo a questo Continente europeo un paese così piccolo,  così ignoto, così modesto, che non pensò nemmeno a prendersi un  nome universale, ed or prende quello de' suoi principi, ora quello  d'una sua provincia; che fedele a' suoi principi da otto secoli, fedele  ai tempi della feodalità, fedele ai tempi dell'assolutismo, fedele in quei  dei desiderii di libertà, aspettò, accettò questa ultimamente dal principe  suo, e così si salvò dalle rivoluzioni violente ed eccessive che guastano  tutti gli altri popoli europei. Ed in questo paese il governo  rappresentativo non ha prodotti per certo ancora tutti i suoi beni, ed è  caduto anzi in alcuni mali, alcuni inconvenienti, alcuni vizi suoi; ma  non è caduto per anco in quelle parti eccessive o fazioni, ed anche  meno in quegli intrighi, in quelle corruzioni, che lo fecero e fanno  altrove perder tutto il credito suo e quindi cadere. O! Dio salvi il  Piemonte, e lo mantenga e cresca in virtù! Certo finora ei può servir di  conforto a coloro che credono e sperano ed amano la libertà, la sola  forma possibile di essa, ne' secoli correnti. - Uno degli uomini che  hanno più ingegno nel secolo nostro disse uno di questi giorni,  visitando ed ammirando quel paesuccio (di che aveva avuta  un'opinione meno buona assai), che esso è quasi la Svizzera della  monarchia. Il detto è giustissimo applicandolo alla monarchia  rappresentativa del secolo nostro. Perciocché al secolo XIV, quando si  tentarono, ma mai si ordinarono tante repubblichette, la Svizzera sola  seppe ordinare le sue in modo naturalmente sapiente, virtuoso e  durevole. Ed in questo nostro secolo XIX dell'ordinamento delle  monarchie rappresentative sul Continente, quel paesuccio quasi solo  accenna di ordinare in simil modo la sua. Così sappia continuare ed  anche meglio entrare nella via della Provvidenza! Così la Provvidenza  effettui l'augurio suo!</p>
<p>Tutta la politica personale buona si potrebbe ridurre a una  formola: "servire lo Stato;" tutta la cattiva a quest'altra: "servirsi dello  Stato." La difficoltà sta in effettuare tal formola. Ma anche qui il più  degli uomini non sono né tutto buoni né tutto cattivi, ed anche qui io  crederei che non sia perfettamente buono se non uno su mille; non  siano perfettamente cattivi che nove altri, e nuotino nella mediocrità i  novecentonovanta rimanenti.</p>
<p>È naturale: servire lo Stato senza mai un pensiero di sé, od anzi col  pensiero e il volere costante, inalterato di sacrificare allo Stato sé tutto  intiero veramente; non solamente la vita, ma la cura, il riposo, i piaceri  della vita; non solamente gl'interessi materiali, ma la gloria, il nome, la  riputazione propria; e non solamente sé tutto a questo modo sempre  senza eccezione, ma, quanto sia virtuosamente lecito, tutti i suoi, la  donna del suo amore, i figli della sua donna, tutti i cari, tutti gli amori  del cuor suo; questa sola è Perfezione, ma è perfezione terribile,  spaventevole, che pochi immaginano, pochi immaginata desiderano,  quasi niuno anche desiderando vi arriva. Tanto che non uno su mille,  ma forse nemmeno su un milione, v'arriva, e niuno forse può vantarsi  d'esservi arrivato. Dio solo, che legge meglio di ciascuno i pensieri di  lui, può deciderne, può giustificare così qualche raro uomo, e forse nol  giustifica se non quasi sorridendo, e dicendo in sua paterna  misericordia: "Vieni, sufficientemente facesti per uomo ch'io ti feci."</p>
<p>Men rari poi, ma pur rari io credo, i perfettamente cattivi, coloro  che compiutamente, scientemente, si servono dello Stato a bene  proprio, o ciò che credan tale; a promuovere propri interessi, e non  solamente quelli di lor nome ma di lor avere; a soddisfare tutte le loro  passioni, e non solamente le men basse, la superbia, l'ambizione, il  piacer d'operare e spendere e dare, ma le più basse, l'avarizia, l'invidia,  la vendetta, tutte le libidini. Quando io porto nove di tali scellerati  contro un solo virtuoso, parmi porre abbastanza a severo giudizio della  misera umanità: e forse tal giudicio è esso stesso infetto di quella gran  miseria umana, che fa cadere ogni persona al giudicio dei più;  forse se ne giudica altrimenti "colà dove si puote."</p>
<p>Ad ogni modo, e senza dubbio né paragone, il gran numero è dei  mediocri. I più, quasi tutti, entrano al servizio della Stato pensando  meno allo Stato che a sé; per impulso proprio talora, per impulso di  parenti od educatori quasi sempre, e, come si dice, per far carriera. Né  questi sono da biasimare in modo assoluto. Quasi in ogni Stato è una  quantità di servitori dello Stato, assoldati dallo Stato con danari ed  onori, i quali ognuno può liberamente cercare in queste carriere  pubbliche come nelle private. - Ancora entrano nel servigio dello  Stato, men per lo Stato che per sé, alcuni altri che non han bisogno  delle ricchezze, e né l'avidità degli onori, ma bisogno ed avidità di  operosità, impulso naturale di adoprare le facoltà governative avute  dalla natura o dall'educazione. E questi, non che scusabili, sono in  parte lodevoli. - Ma gli uni e gli altri sono dammeno certamente di  que' pochissimi, di quegli uno su ogni mille, i quali servono lo Stato  per lo Stato; e gli uni e gli altri corrono rischio continuamente di non  adempiere al servigio dello Stato da buoni servitori: di dimenticare,  come quasi ogni servitore, il pensiero del padrone tornando al pensiero  di sé che li mosse originariamente; di servire in ultimo o per le  ricchezze o per la gloria, o per il naturale ma quasi animale sforzo  della propria operosità. - E ridicolo che 990 dei 1000 sono di  costoro, senza volere né potere quante specie, quanti gradi di serventi a  sé più che allo Stato. Forse si potrebbe dire che ne sono 990 specie,  tante quanti sono gli uomini politici, tolti i pochi tutto cattivi, e i  pochissimi tutto buoni.</p>
<p>Ed è appunto questa terza classe, suddivisa in classi innumerevoli,  di mediocremente buoni, che diventa migliore per opera delle  istituzioni; dico delle istituzioni morali, cioè religiose, e delle politiche.  Dire che una religione, la cui morale, i cui dommi stessi sono tutto  fondati sul sacrificio, non ne introduca nella pratica politica, più che  non facessero le religioni egoiste e servienti alle passioni, sarebbe  un'assurdità. E sarebbe un'altra minore, ma pur grande, il dire: che le  istituzioni di libertà, che fanno molti quasi tutti gli uomini  prender parte alla politica dello Stato, non inducano gli uomini a far  sagrificii a questo Stato, più che non facessero o facciano le istituzioni  assolute, le quali lasciano quasi la totalità degli uomini alieni agli  interessi, alle occupazioni dello Stato. - Ma lo svolgimento di tal verità  trarrebbe a fare un libro intiero diverso dal mio; o forse anche a fare il  medesimo con ordine diverso.</p></div2>
<div2 type="capitolo"><head>CAPO SETTIMO</head>
<argument><p>CHE LA POLITICA DELLA CRISTIANITÀ COMPRENDE  TUTTA LA POLITICA UNIVERSALE PRESENTE.</p></argument>
<p>Se non che io non voglio far affettazione di nulla, nemmeno di  modestia, e confesso che trattando della politica della presente  Cristianità, so e intendo trattare della politica universale presente. Al  tempo nostro, in questo mezzo del secolo XIX a cui siam giunti, l'una e  l'altra politica sono sinonime, identiche, sono una cosa sola.</p>
<p>La Cristianità presente s'estende sul globo intero, e l'accerchia;  signoreggia su tutta Europa, tranne una piccola parte maomettana, su  cui influisce pure indirettamente ma potentemente; signoreggia  esclusivamente in tutta l'America; si va dilatando in tutta l'Oceania e la  popola; signoreggia direttamente in tutto il Settentrione, e nella parte  meridionale dell'Asia, e indirettamente sul resto tranne i due imperi  della Cina e del Giappone; e signoreggia direttamente su una piccola  parte, e indirettamente su quasi tutte le parti popolate dell'Affrica. - In  somma, la Cristianità signoreggia direttamente il globo intero, tranne  tre imperi, turco cinese e giapponese; e pesa tutta intiera sul primo, già  influisce sul secondo, e minaccia il terzo.</p>
<p>La Cristianità comprende trecento e più milioni d'uomini, il terzo  del genere umano; ma il solo terzo unito insieme dalla medesima  civiltà; anzi il solo terzo che incomparativamente si possa dire  incivilito; il solo terzo operoso, il solo operante, il solo alacre e  trionfante.</p>
<p>E quindi naturalmente, necessariamente, inevitabilmente la  politica della Cristianità pesa sull'altre, le caccia via via d'innanzi a sé,  le annulla; è fra le altre oltrepotente, prepotente, onnipotente; o  piuttosto rimane sola. Chi parla oramai della politica turca o cinese,  che non abbia a parlar prima della politica della Cristianità? La politica  cinese sola rimane indipendente dalle cristiane, rimane politica vera al  momento ch'io scrivo; e sarà finita anch'essa probabilmente prima  ch'io abbia finito di scrivere.</p>
<p>Niun corpo di nazioni, niuna civiltà, niuna politica si trovò mai in  pari condizione. Di gran lunga meno potenti furono tutte le altre civiltà  antiche e moderne all'epoca di lor maggior potenza. La civiltà egizia,  l'assira, la caldea, la medo-persiana, la greca, la romana nel mondo  antico; la maomettana, la cinese, la mongolica nel mondo moderno. E  tuttavia niuna di queste cadde mai, se non per la combinazione di due  cause, la corruzione interna, e la pressione esterna d'una civiltà più  nuova e più potente. E la civiltà cristiana ha contro sé né l'una né l'altra  causa, né l'uno né l'altro pericolo. Non l'esterno che è già accennato, e  non era d'uopo accennarlo: e non l'interno poi, nemmeno esso. Sono  cinquanta anni e più che io udii i resti della civiltà, qual che si fosse,  del secolo XVIII, dire spaventati quest'ultima parola di lor  disperazione: la bella, la grande, l'ammirabile civiltà europea se n'è  andata, se ne va, in America; migra come fece sempre ogni civiltà,  d'Oriente in Occidente. Ed in questi cinquant'anni io ho veduta sì la  civiltà europea migrare, avanzarsi, estendersi sì in America, e la vedo  di là migrare a maggior Occidente, dove raggiunga l'Oriente; ma non  la vidi perciò abbandonare il suo nido, la sua culla europea: e la vidi e  la vedo crescere qui, in popolazioni, in industrie, in commerci, in  operosità, in ricchezze, indubitabilmente, a parer di tutti; ed in colture,  in istituzioni, in moralità, in religione, a parer di molti e mio. Oltreché  poi, quando questa nostra civiltà avesse abbandonata o  abbandonasse più o meno l'Europa per l'America, ella sarebbe pur là  come qua civiltà cristiana; e i popoli di là come di qua sono parte della  Cristianità; e la Cristianità, la civiltà e la politica della Cristianità, là  come qua incentrate, sarebbero pur senza pericolo di regresso, di  corruzione, di fine; anzi senza ombra di probabilità che cessino i suoi  trionfi, né ora, né in niun tempo umanamente prevedibile.</p>
<p>Gli ultimi disegni di Dio sono segreti suoi, Ma noi non possiamo,  non dobbiamo parlar di quelli. Il futuro non ci è vietato, anzi ci è  imposto: e chi discorra di politica, non discorre d'altro. Stolto è chi  pretende parlar del presente solo; il presente fugge mentre si parla; non  esiste od é un punto matematico, fra il passato che esistette, e il futuro  che esisterà. Chi dice politica presente, civiltà presente, Cristianità  presente, vuol dire quelle vicinamente passate e vicinamente future.  Ma il futuro discosto, il futuro imprevedibile, il futuro dei segreti di  Dio non è tema di politica; non è nemmeno di quella filosofia che  s'attiene alla religione; non può essere che di teologia, e teologia  appoggiata anch'essa a pochissime, oscurissime rivelazioni.</p>
<p>E intanto, al presente, e in tutto il futuro prevedibile, non vi è, non  vi può essere se non una sola prepotente civiltà e quindi una sola  politica prepotente, una sola universale quella della Cristianità. Val la  pena di farne studio: sarebbe il più utile, il più necessario di tutti,  quando fosse studio ingrato, penoso, doloroso; ma rimarrebbe il più  bello, il più piacevole, il più lieto di tutti quando non fosse utile.</p>
<p>Mi si conceda un rincrescimento, che non è solo di me, ma di  molti contemporanei miei. Noi vivemmo in tempi che era molto meno  chiaro il trionfo, e in che era difficile se non impossibile l'esprimerlo.  Felici i giovani dell'età presente, in che è facile ad ognuno il vedere i  trionfi della civiltà cristiana, e di scrivere ciò che ne veggono; felici,  dico, se sappiano solamente conoscere la loro felicità.</p></div2>
<div2 type="capitolo"><head>CAPO OTTAVO</head>
<argument><p>SINONIMI: CIVILTÀ E POLITICA CRISTIANA,  CRISTIANESIMO, CRISTIANITÀ, EC.</p></argument>
<p>Ho nominato la civiltà cristiana colla politica della Cristianità, e  ciò m'avverte di fermarmi, per poche righe, alle sinonimie od anzi  pseudo-sinonimie di parecchie parole che mi verranno molto usate, e  che trarrebbero in gravi errori quando si confondessero. E' si sa: in  qualsiasi materia non vi sono parole veramente sinonime, che  esprimano perfettamente la medesima idea; ed io crederei che i due  terzi degli errori umani vengano dal porre inavvertitamente una di tali  parole invece dell'altra.</p>
<p>La parola <emph>civiltà</emph> ha la medesima etimologia che la parola  <emph>politica</emph>; viene dal latino <foreign lang="lat">civitas</foreign> che è la  medesima cosa (all'incirca anche questa) che il greco  <foreign lang="grc">polis</foreign> da cui venne <emph>politica</emph>. Ma la fortuna delle  due parole fu diversa, e diverso ora rimane l'uso, il significato di esse,  la parola <emph>civiltà</emph> venne a poco a poco a significare il complesso  delle condizioni sociali d'una città, d'un popolo, d'una nazione, od  anche di parecchie o molte nazioni. La parola <emph>politica</emph> (che  voleva forse originariamente dire il medesimo) venne all'incontro  significando l'arte e la virtù di governare le condizioni di quella città,  quel popolo, quella nazione, o quelle nazioni. La nostra lingua poi, più  ricca in ciò che parecchie altre moderne, distingue tra <emph>civiltà</emph> e  <emph>incivilimento</emph>: questo è l'atto, quella il risultato. Ed accenneremo  altrove una ragione di questa nostra ricchezza.</p>
<p>Ancora, la parola <emph>civiltà</emph> si usa ora talvolta a significare le  nazioni stesse che hanno la medesima civiltà; e così si dice la  <emph>Civiltà Cinese</emph>, l'<emph>Indiana</emph>, la <emph>Maomettana</emph>, la  <emph>Cristiana</emph>. La quale ultima usata in tal senso, verrebbe a dire il  medesimo, sarebbe perfettamente sinonima a quella di  <emph>Cristianità</emph>.</p>
<p>All'incontro la parola di <emph>Cristianità</emph> esprime un'idea molto  diversa da quella di <emph>Cristianesimo</emph> , <emph>Religione cristiana</emph> e  <emph>Chiesa cristiana</emph>. <emph>Cristianesimo</emph> e <emph>Religione  cristiana</emph> sono le due più sinonime; se non che  <emph>Cristianesimo</emph> parmi comprendere insieme coll'idea della  religione anche quella della civiltà cristiana, ed essere così la più lata  di tutte queste espressioni. Quella poi di <emph>Chiesa cristiana</emph>  esprime la società religiosa de' cristiani. E si usa poi in numero  plurale dagli acattolici meno severi. Noi cattolici all'incontro crediamo  e diciamo non essere se non come una verità, così una sola Chiesa che  la possegga, e così una sola Chiesa veramente cristiana. - Ma la parola  di <emph>Cristianità</emph> non ha che fare colla verità, coll'intierezza della  fede cristiana; indica il complesso di tutte le nazioni, tutti gli uomini, i  quali seguendo compiutamente od incompiutamente, bene o male, la  fede, la religione, il nome di cristiani, partecipano più o meno alla  cristiana civiltà.</p>
<p>La parola <emph>politica </emph>non può applicarsi bene se non alla  Cristianità; non può alla chiesa Cristiana. Questa non ha politica  umana, naturale; se l'avesse, non sarebbe più cristiana, non crederebbe  nella propria soprannaturalità, nel governo soprannaturale che fa Iddio  di lei; la sola politica della Chiesa cristiana sono i suoi dommi.</p>
<p>È bensì anche una politica umana derivata dalle massime cristiane,  che si può chiamare politica cristiana. E da questa pure può essere ed è  talor diversa quella che chiamammo politica della Cristianità, secondo  che ella si scosta talora più o meno dalle massime cristiane. Quando la  politica della Cristianità tollerava le crudeltà spagnuole in America, le  perfidie britanniche in Asia, o la servitù dei Negri su tutto l'orbe, ella  non era politica cristiana certamente.</p>
<p>Adunque sia ben inteso tra noi: discorrendo della politica della  Cristianità, noi non intendiamo ragionare né della Religione, né della  Chiesa cristiana se non dove espressamente la nomineremo, né  ragioneremo della civiltà ossia di tutte le condizioni civili della  Cristianità in generale, ma solamente del modo di governarle; né  teoricamente della politica cristiana perfetta, ma della politica della  Cristianità, com'ella è, praticamente, di fatto; e così ora buona, ora  cattiva per vero dire, ma più sovente buona che cattiva senza niun  dubbio, posciaché ella ha condotta e conduce questa medesima  Cristianità a quella propagazione, que' progressi, quegli splendori,  quella sapienza, quella potenza, que' trionfi, quella civiltà che  veggiamo.</p></div2>
<div2 type="capitolo"><head>CAPO NONO</head>
<argument><p>LE DUE SCUOLE DI SCRITTORI POLITICI. - LA SCUOLA  RAZIONALE.</p></argument>
<p>Alcuni Capitoli ancora sulle scuole e sui metodi seguiti dagli  scrittori politici di qualunque tempo.</p>
<p>Parmi che questi si possano dividere in due grandi scuole; e  chiamarsi queste, l'una filosofica o razionale, l'altra sperimentale.  L'una e l'altra incominciano in quella Grecia, in quella scuola  socratica, dove incominciarono a trattarsi come scienze, od arti, tante  umane cognizioni. E dell'una e dell'altra furono capi quel Platone e  quell'Aristotile che pur furono di tutte le scuole filosofiche.</p>
<p>Platone iniziò la scuola politica razionale, né due trattati suoi della  Repubblica e delle Leggi: ne' quali prendendo le mosse dalla  considerazione della natura dell'uomo e delle società umane, cercò  qual società politica, qual forma di governo convenga meglio ad essa,  cercò meno ciò che fu od è, che non ciò che dovrebb'essere, ciò che  parve a lui dover essere. E così facendo, riuscì ad immaginare fin  d'allora, nel primo di que' trattati, quella teoria la quale ebbe sulla  nostra generazione il nome di Comunismo, e nel secondo quella poco  diversa ma più temperata del Socialismo.</p>
<p>Non cercheremo i libri, né anche meno gli squarci dei libri greci  che poterono più o meno accostarsi a questa scuola razionale,  platonica; se ne furon, furon pochi. E furono anche meno presso ai  Romani, quelli gente così preoccupata della pratica politica, che scrisse  poco della scienza, e quel poco in modo tutto diverso. Di che si  convincerà chiunque voglia paragonare que' due libri di Cicerone  che portano il medesimo titolo che i due platonici, ma in che  l'imitazione si restringe al titolo ed alla forma del dialogo, e che  sono così pieni di osservazioni pratiche, sperimentali, storiche, anzi  quasi unicamente romane. I Romani furono gl'Inglesi dell'antichità, e  così ricchi di sperimenti patrii, che non usarono uscirne guari, né  massime abbandonarsi alle speculazioni puramente razionali.</p>
<p>I Santi Padri (quella pleiade, anzi tutto quel secolo aureo di grandi  pensatori, di che si dovrebbe sempre tener conto nella storia di tutte le  scienze morali), i Santi Padri scrissero poco assai di politica.  Sant'Agostino è il solo che si possa dire averne scritto un libro, <title>La  città di Dio</title>. Ma anche questo è piuttosto di teologia, o, se si voglia  dire, di filosofia politica che di politica teologica o filosofica. Oltreché  il libro della Città di Dio, appoggiandosi tutto al nuovo e progrediente  fatto del Cristianesimo, e discutendo di continuo il fatto cessante del  Paganesimo e dell'imperio romano, deve, s'è libro politico, considerarsi  della scuola non filosofica, ma di quella sperimentale.</p>
<p>Il medio evo scrisse di politica, ed in quel poco fu, come in ogni  cosa, aristotelico ed agostiniano.</p>
<p>Al tempo del risorgimento delle scienze e delle lettere (che gli altri  pongono al secolo XVI ma noi italiani al XIV), queste si  fecero tutte antiche o per dir meglio tutte romane, quanto seppero e  poterono. E quindi cadder poco nel Platonismo politico. Certo che né  Dante (il primo forse e il più grande de' nostri scrittori politici, dico  nella <title>Commedia</title>), né i nostri primi storici, né Guicciardini, né  massimamente Machiavello, non se ne possono accusare. Ultimamente  fu scoperto in Firenze un discorso, della fine del secolo XV, su  l'imposta scalata, cioè sull'imposta progressiva, idea, desiderio tutto  socialista. Ma appunto gli si oppose il Guicciardini che vinse il partito.</p>
<p>Queste e l'altre idee di politica razionale serpevano coll'incipiente  razionalismo cristiano, cioè la Riforma. Ed è noto che parecchie dette  sette di questo, quella principalmente degli Anabattisti, ne fecero poco  appresso gli sperimenti pratici. Ma furono repressi, come i seguenti e  maggiori, poi colla forza; quella rappresentanza ultima, se non talora  dei più, certo sempre dei più potenti, che sono naturalmente  sempre contrari a tali sovvertimenti d'ogni potenza esistente.</p>
<p>E così avvenne poco dopo d'un secondo e maggiore esperimento  fattone poco appresso in Inghilterra, da que' settari che chiamarono  sé stessi Livellatori (<foreign lang="eng">Levellers</foreign>). Cromwell loro addetto,  od adulatore, servendoli dapprima, servendosene poi, li frenò e  disperse all'ultimo colla forza.</p>
<p>Fu strano che in quel frattempo, in quel paese stesso, un cattolico,  anzi uno che quantunque non venerato su' nostri altari, si può dir  martire del cattolicismo, un Inglese, anzi un cancelliere di quel paese  così praticamente politico, scrisse un libro che rinnovò, che abbellì  que' medesimi razionalisti platonici, comunisti o socialisti, in quel  libro dell'<title>Utopia</title>, che diede poi il nome suo ai sogni politici di  qualunque sorta. Ma questo stesso fatto prova la coscienza della  scienza, od anzi del genere umano tutto intiero. E pochi altri ne  rifecero di tali fino al mezzo del secolo XVIII.</p>
<p>Ma d'allora in poi crebbe, fiorì e signoreggiò nella scienza politica  la scuola razionale. Toltone il gran Montesquieu ne furono quasi tutti  scrittori francesi della seconda metà del secolo scorso. Fu naturale;  erano razionalisti non più solamente cristiani ma filosofici, in generale,  in ogni cosa, scandalizzati della corruzione in che era degenerata ogni  cosa buona: invece di rimediare, presero a distruggere, e non  pensarono quasi al riedificare, e quando vi pensarono vollero  fondamenta nuove del tutto; stoltezza in ogni cosa divina ed umana,  stoltezza speciale in politica. Parecchi furono scrittori eleganti, molti  famosi nella loro generazione, pochi rimangono letti nella nostra, uno  solo illustre come sofista. Gian Jacopo Rousseau formulò il  razionalismo politico nel <title>Contratto Sociale</title>, un'utopia più fina,  più nascosta, e che tenendosi sui generali, è meno appariscente che non  quella di Tommaso Moro, e così fu più efficace, più dannosa. Gli  svolgimenti di quelle ipotesi (tutto scrivevasi allora per ipotesi, come  la <title>Statua metafisica</title> di Condillac, il <title>Viaggio d'Anacarsi</title> di  Barthélemy, l'<title>Emilio</title>, dello stesso Rousseau etc. etc.) dovevano  logicamente condurre all'altra teoria od ipotesi della sovranità del  popolo, cioè del numero; quella teoria così risolutamente e  continuamente reietta da Aristotile fin da' primi esordi delle altre  scuole sperimentali. Posta che fu poi quella teoria della sovranità, si  svolse da sé naturalmente pur essa in tutto ciò che avvenne alla fine di  quel secolo, e che il mondo sa, deplora, e paga oggi ancora.</p>
<p>Cioè la libertà sfrenata o licenza; la democrazia pura e via via  purificante, esagerante, abbassante sé stessa, quell'altra mostruosità  condannata da Aristotile e tutti gli antichi e tutti i moderni della scuola  sperimentale, e tanto più dai più pratici. - Né quella mostruosità si  svolse allora negli scritti solamente, ma alla prova dell'opera, nelle  assemblee, nelle piazze, co' supplizi, co' baccanali governativi; un  terzo sperimento se non peggiore, certo maggiore dei due primi degli  Anabattisti e dei Livellatori. Il nome rimasto a questo terzo fu de'  Terroristi; gli eroi, Robespierre, Danton, Marat e consorti; la scena,  quella Francia tanto orgogliosa del suo primato di civiltà; l'epoca, un  anno o poco più, dal 93 e 94. Dopo il quale, come già, come  poi, si sollevarono la coscienza e la forza pubblica, e repressero a poco  a poco tutte quelle mostruosità di fatto e di scritti, fra gli ultimi de'  quali quelli, quasi postumi e rimasti più famosi, di Babeuf.</p>
<p>La repressione così iniziata s'esagerò, come suole la reazione  proporzionata alla esagerata azione. Ed ordinata, disciplinata,  centralizzata, n'uscì sopra ogni cosa la scienza. La repubblica diventò  imperio assolutissimo; la democrazia, aristocrazia militare;  l'eguaglianza livellatrice o comunista o razionalista platonica, la più  ordinata, più concentrata gerarchia che sia stata mai da quella di Carlo  Magno e di Teodosio in poi.</p>
<p>Se non che da questa reazione esagerata, uscì contro essa nuova  reazione di fatto e di scienza liberale contro al fatto e alla scienza  assolutista. Ma del fatto (che sarà uno degli oggetti principali de'  nostri pensieri) non abbiamo a preoccuparci qua. E della scienza  sperimentale ci occuperemo nel Capitolo seguente. Qui accenneremo  solamente la reazione razionale. La quale incominciò in pieno imperio  e per opera, nascosta od almeno oscurissima allora, di  Saint-Simon, morto oscuro esso stesso sotto i primi Borboni.  Ma poco prima del 1830 incominciarono a pubblicarsi  gli scritti postumi di costui, e seguirono in breve quelli di Fourrier, e  dopo il 1840 poi quelli di Ledru-Rollin, Prudhon,  Caussidière e via via moltissimi altri, aiutati dall'incredibile  sbadataggine di quel principe e quegli uomini di Stato orleanisti,  preoccupati della loro piccola e giornaliera politica od abilità. E quindi  da questo pervertimento pratico e da quello scientifico della politica,  uscì quel quarto e novissimo sperimento della politica razionalista che  fu il massimo di tutti, e che, durato appena pochi mesi, dimostrò  appunto meglio che mai la sua assurdità, anzi la sua impossibilità  pratica, e suscitò quindi la repressione della forza del 48, 49,  50 e 51, e che dura. Dire che questo sperimento fatto così in  grande, su una nazione di 35 milioni di abitanti, e così prontamente  ed assolutamente represso, anzi punito coll'abbassamento e quasi  distruzione d'ogni libertà, d'ogni politica scientifica, sarà l'ultimo,  servirà d'insegnamento perpetuo nel corso de' secoli; sarebbe troppo.  I secoli dimenticano talora e sperimenti e punizioni e scienza. Ma ogni  probabilità è che lo sperimento e la punizione serviranno almeno per  tutto quel tempo prevedibile, che è il solo campo della politica.</p>
<p>Del resto, è qui necessaria la solita avvertenza. Le divisioni, le  definizioni, i nomi da noi usati, non sono, non possono essere assoluti.  Gli scrittori da noi chiamati razionalisti, non furono tali solamente, in  ogni lor libro, né in ogni pagina, ogni riga de' loro libri anche più  razionali. Ciò sarebbe impossibile. Sfido chichessia di scrivere un  libro, compiutamente, assolutamente razionalista, senza eccezione,  senza citar fatti all'appoggio delle teorie. Ma io chiamai, e credo  possan chiamarsi razionalisti, quegli scrittori che diedero la preferenza  al metodo razionalista, che il più sovente e nelle loro deduzioni più  importanti furono razionalisti. E chiamerò e credo debban chiamarsi  sperimentali, quelli che diedero la preferenza al metodo sperimentale,  e trassero dallo sperimento le deduzioni, le proposizioni loro più  importanti, senza escludere nemmen essi l'uso parziale dell'altro  metodo, il ragionamento; ché sarebbe impossibile anche  questo. E quindi chi volesse combattere con erudizioni e  citazioni anche numerose quanto io dissi in questo Capitolo e son per  dire nel seguente, lo farebbe facilissimamente. Ma dico, che detto e  letto tutto ciò in buona fede e in generale, sia come stanno tutte le altre  divisioni, distinzioni politiche, storiche, scientifiche di qualunque  sorta.</p>
<p>Un'altra avvertenza ancora. Mi si dirà: Dunque dai nomi e dai fatti  da te citati, è chiaro che tu condanni tutta la scuola politica  razionalista, anzi sotto tal nome tutta la filosofica; che, a parer tuo, non  si può, non si debbe scrivere filosoficamente della politica. Ed io  rispondo: Distinguo; altro è la filosofia politica, altro la politica  filosofica; ed ammetto facilmente la prima, rigetto assolutamente la  seconda. In un libro di filosofia, massime in un trattato compiuto, è  naturale, è inevitabile parlar pure della politica. Ammessa la pretesa di  parlar di tutto che ha la filosofia (e bisogna ammetterla per forza, se si  vuol ammetter la filosofia; se non parlasse di tutto, non le rimarrebbe  nulla a parlarne), forza è che pur parli della politica; e forza è che ne  parli col metodo suo, razionale, quanto più può. Bensì crederei che con  questo metodo non si possa andar lungi, od altrimenti scendere molto  giù, a questi nostri particolari, questi fatti, questi insegnamenti,  comparativamente umili, della politica. Né senza scendere a tutto ciò  potrà quindi esser molto utile un siffatto libro o siffatta porzion di  libro: la discesa, od altrimenti le applicazioni, sono la gran difficoltà di  nostra scienza; è difficile vincerla negli stessi libri sperimentali, ma è  impossibile ne' filosofici o razionali. - I libri poi di filosofia politica  hanno un inconveniente di gran lunga peggiore; hanno quello di  prendere un metodo che a parer mio non si dee, non si può applicare a  nostra scienza, quando si tratta specialmente di essa. La scienza  politica non è, non può essere unicamente metafisica, né morale; non  può dedursi tutta né dalle contemplazioni psicologiche né dalle  ontologiche, né dai fatti così detti di coscienza, né dagli assiomi  dell'esistenza e nemmeno della creazione. Supposta una filosofia  perfetta, questa farebbe conoscere l'uomo in generale, ma non l'uomo  né gli uomini in società. La Società poteva svolgersi, si svolse  in modi vari, numerosi; forza è conoscere i modi vari in che si svolse  co' fatti; forza è dunque conoscere questi fatti, tenerne conto,  ricorrer dunque agli sperimenti. L'uomo è spirito e materia. Supposto  l'uomo perfettamente conosciuto come spirito (ed è supposizione  lontana dalla nostra scienza reale), resterebbe a conoscerlo  perfettamente come materia, ed a conoscer similmente tutta la materia  che lo circonda, e lo varia e talor lo domina. E Dio solo ha, può avere  queste due scienze perfette; la sola mente sua ne è capace. La nostra  non è tale; chi ne dubita, non capisce niente, non dico di politica, ma  nemmeno di filosofia. La nostra può tutt'al più, ed  imperfettissimamente studiare l'uomo sociale come fa e come è, e  cercare di trarne quelle conseguenze que' fatti generali, quelle leggi  che si chiamano scienza politica sperimentale, e si potrebber chiamare  scienza politica senz'altro; perciocché non ne può esser altra.</p>
<p>Ancora, e sul medesimo soggetto, io nego che si possa fare un  buon trattato di politica razionale pura, od anche uno di politica più  razionale che sperimentale. Ma supponiamolo: io dico che un tal  trattato non servirebbe allo scopo de' libri politici, che è d'istruire gli  uomini politici. Questi non avrebbero né tempo né voglia né abito di  leggere un tal libro, e farne lor pro. Ne piglierebbero poco e male; e i  libri filosofici son quelli di che prendendo poco si piglia più male. Se  non che torno al mio dire, non solamente i leggitori, ma lo scrittore  stesso sarebbero sviati dal cattivo metodo. E n'ho per prova, e i non  pochi citati sopra, ed anche altri numerosi, e de' meglio intenzionati.</p></div2>
<div2 type="capitolo"><head>CAPO DECIMO</head>
<argument><p>LA SCUOLA SPERIMENTALE.</p></argument>
<p>Procediamo dunque, e parliamo degli scrittori che, non ricusando  gli insegnamenti de' fatti, vi fondarono sopra essi principalmente la  loro scienza politica.</p>
<p>Io posi Aristotile primo di essi, ma il fatto sta che egli è il  primo famoso di essi. Prima di lui, Senofonte, condiscepolo di Platone  sotto Socrate, fu scrittore di politica sperimentalissima nella sua  Politica d'Atene e di Sparta, e nelle sue storie. E Socrate stesso, se ne  giudichiamo non solamente da Platone ma da un altro libro dello stesso  Senofonte, insegnò politica sperimentale sulla piazza pubblica di  Atene. E prima di Socrate, coloro che si soglion chiamare i Sette Sofi,  o sapienti della Grecia, e furono quasi tutti legislatori o capi di città  greche, ci si mostrano nei loro <emph>nomi</emph> o detti sopravviventi,  politici sperimentalissimi. Ma tutti questi scrissero poco o nulla; ed  Aristotile all'incontro fece sulla politica un libro, che non solamente  costituì la scienza, ma vi rimane forse il più bello e più compiuto fra  gl'innumerevoli che ne sono stati scritti d'allora in poi. E vi fu  preparato da sua fortuna, e vi si preparò egli, e lo fece poi in modo  tutto sperimentale. Ognun sa che visse in corte a Filippo, e vi educò  Alessandro, i due grandi Macedoni, che colla loro politica di pace e di  guerra adempirono ciò che sei generazioni d'Elleni avevano invano  desiderato, riunir la Grecia contro l'antico nemico nazionale, e  vincerlo, e porre invece del grande imperio persiano quello greco più  grande. Con tale educazione seconda politica, aggiunta sulla prima  filosofica, Aristotile non poteva essere se non molto sperimentale. Ed  ognun sa poi, che Aristotile fece una raccolta di tutte le costituzioni  delle città cioè di tutti gli Stati della Grecia; preparazione più  sperimentale che mai. Somiglia a un fisico de' nostri dì, un Galileo,  un Newton, un Lavoisier, un Cuvier, che raccoglie fenomeni e  sperimenti quanti più può, prima di cercare una teoria del sistema  solare, dell'attrazione, o della clinica, o della geologia. E così educato e  preparato, quella mente la più prodigiosamente comprensiva e  sistematica che sia stata mai, sistemò fra l'altre scienze la politica, e ne  fece quel libro, il quale, ripeto, rimane forse il più bello ed utile a  leggersi anche oggidì, ed io credo che tal sarebbe riconosciuto, quando  vi si aggiungesse un commento che spiegasse il senso vero di sue  parole a coloro (e sono molti, in Italia e Francia principalmente, meno  in Germania ed Inghilterra) che non hanno idea giusta della  politica greca, di cui e per cui e in mezzo a cui fu fatto quel libro. Vi  manca, è vero, tutta la parte esterna della politica d'ogni Stato, la parte  che chiamiamo politica universale, di che i Greci e tutti gli antichi  parlarono sempre o poco o nulla, per la buona ragione che nulla ne  sapevano. Ma la politica interna d'ogni Stato, la distinzione dei governi  d'uno, dei molti, e dei più, i vantaggi e i danni di tutti questi quando  son puri e perciò esagerati, ed anche molte delle considerazioni sulle  loro rivoluzioni, vi sono esposte in modo, che rimangono, applicabili,  utilissime e per così dire fresche ed all'ordine del giorno anche oggidì.  Un ottimo giovane ce ne prepara una traduzione italiana.</p>
<p>Il libro era così compiuto e soddisfacente ai bisogni di quella civiltà, che non ne fu scritto altro da nessun Greco. Ma gli storici  posteriori lo seguirono evidentemente: Polibio sopra tutti. E così fecero  i Romani tutti, e sopra tutti Cicerone e Tacito: che confermarono  quella somma ed ultima conchiusione di tutta la politica interna  dell'antichità: che il governo più desiderabile di tutti, ma  probabilmente impossibile, era quello misto dei tre poteri, quello ove  nessuno di essi rimanesse puro: conchiusione, che la politica della  Cristianità confermò poi nella prima parte sua, smentì nella seconda  col fatto.</p>
<p>Dei Santi Padri già dicemmo che Sant'Agostino quasi solo si può  dire scrittore politico, e che fu sperimentalissimo. Non solo egli partì  dal fatto nuovo del Cristianesimo, ma scrisse di questo solo e  principalmente, in relazione all'altro fatto che si compieva allora della  decadenza e caduta dell'Impero romano.</p>
<p>E del medio evo (terminandolo al secolo XIV) pur dicemmo, che il  poco di politica che si scrisse allora fu tutto aristotelico ed agostiniano,  ma che questo poco fu quasi nulla. Era naturale; le istituzioni feodali di  quel tempo erano tali che mal s'adattavano alla scienza del primo ed  alle previsioni del secondo. I tempi non eran maturi per niuna  scienza nuova, dovean precedere ancora altri nuovi fatti.</p>
<p>Si mutarono per la scienza nostra, come per altre culture (le più  facili, le lettere e le arti belle) col secolo XIX. E il primo scrittore fu  Dante, nella sua <title>Monarchia</title>, libro mediocre, e nella  <title>Commedia</title>, libro immortale. Come ad Aristotile, così a Dante  non mancava per certo la scienza filosofica; ma Dante come Aristotile  furono di que' filosofi non pedanti, che non ficcano la filosofia  dov'ella non sta bene, che ne prendono quel poco solo che sta bene in  ciascun'alttra scienza, perché appunto furon uomini non di una ma di  più scienze, uomini capaci di concepir ciascuna da sé, e così di  limitarle bene, quanto è possibile ad uomo. E così è, che nel suo libro  mediocre e nell'immortale, Dante fu politico, pratico, sperimentale. E  tali furono tutti i cronacisti e storici che seguirono per due secoli; ché  di scrittori politici propriamente non ne fu nessuno né in Italia né  altrove fino al secolo XVI; fino a Machiavello.</p>
<p>Il quale fra gli altri, e probabilmente più che gli altri, ci rese un  grandissimo servigio, che mi piace notare fra i molti danni venuti da  lui. Si sa che il fine del secolo XV e il principio del XVI furono  pedanti anzi che no, innamorati dell'antichità, innamorati  principalmente di Platone e sua filosofia. Ora io congetturo che se non  fosse stato de' nostri storici e politici sperimentali precedenti, ma di  Machiavelli sopra tutti, anche la scienza politica sarebbe diventata  platonica, cioè pessima. Ad ogni modo, quella di Machiavelli fu  tutt'altro, fu l'opposto, fu l'esagerazione dell'opposto; ma per ciò  appunto pessima ancor essa. In questa lo sperimento, i fatti com'or si  dice compiuti, e che meglio si direbbe passati, non sono presi  solamente come argomento, ragione di quelli che saranno (che è il  fondamento giusto della politica sperimentale), ma come ragione,  giustificazione, virtù di quelli stessi che furono; non si bada se non ciò  che fu e sarà, ma non mai a ciò che dovrebb'essere, si elimina  interamente ogni morale, ogni filosofia. Per lui l'abilità non solamente  è virtù, ma sola virtù; la riuscita, prova unica di tal virtù. Del resto,  come dicemmo che una politica filosofica razionale pura è  impossibile, così diciamo della sperimentale pura. Machiavello stesso  non la fa tale. Alcune volte trae dalla giusta considerazione della  natura umana alcuni buoni precetti. Ma perché la natura umana, e  massime la politica, era corrottissima a' tempi suoi, perciò anche da  tali considerazioni egli trae per lo più conseguenze, precetti cattivi. Fu  vizio del tempo suo più che di lui. Guicciardini scrittore italiano, e  Comines francese, contemporanei di lui, non sono migliori di lui; e  quanto ai politici pratici e principalmente i principi di quel tempo, ei sa  quali fossero da Cesare Borgia ed Alessandro VI fino a Massimiliano,  Carlo V, e lo stesso Ludovico XII e Francesco I. Ma questa gran  differenza corse pur troppo tra l'Italia e l'altre nazioni cristiane: che  queste rimaste indipendenti ed operose, si rialzarono da quella  corruttela, dico almeno dalla scientifica; dove all'incontro l'Italia,  caduta in dipendenza, servitù, ozio, nullità di fatto e scientifica, è  ancora al punto di pregiare e studiare Macchiavello, come un Classico  non solamente di lingua ma di politica. Mi si negherà, ma pur troppo è  vero; e chi nol creda, vada a studiare le congiure, le sette ed altri modi  anche peggiori delle nostre rivoluzioni; modi indubitamente  machiavellisti o cinquecentisti, come che si voglian chiamare. E  posciaché questa è qui la prima volta che mi avviene di notare dolorose  verità della patria nostra, avvertirò, una volta per sempre, che prevedo  ma respingo l'obiezione, che non si voglia scoprire le vergogne di essa.  Io non curai di parlarne: se l'avessi curato, ne avrei scritto di proposito;  e se nol feci, non fu per timore, ché sono di tale età da non aver più  nulla a temere né sperare, non la popolarità e nemmeno le lodi; bensì  perché appunto pensai adoprar più utilmente ciò che mi resta di forze  nel libro presente. Ma quando in questo m'incontrerò nelle sventure o  nelle tristezze nostre, io riputerei, non che viltà, tradimento il fuggir  l'occasione. Ogni scrittore è soldato della verità; e può tutt'al più  concedersi a un soldato di non cercar l'occasioni, ma non può  concedersi di fuggirle.</p>
<p>Molti scrittori politici vennero dopo Machiavello, ed italiani o  stranieri, quasi tutti sperimentali: Botero, Marin Sanuto, (un Francese,  che non mi ricordo il nome), principalmente poi Sully  ec. Poi sorse Ugo Grozio e tutta la sua scuola di scrittori di diritto  internazionale, che si vogliono contar quasi tutti per politici  sperimentali; perché presero i loro stessi canoni di diritto e di giustizia,  non solamente dalle nozioni filosofiche ed ingenite sulla natura umana,  ma abbondantemente pure dagli esempi, dagli sperimenti, dai fatti  reali. E fra' politici sperimentali si debbe pur contare quel sommo  francese Bossuet, il quale, come Dante, fece un libro immortale ed uno  mediocre di politica; la <title>Storia universale</title> e la <title>Politica</title>  tratta dalle Scritture; ma che in tutti e due trasse la sua politica dai fatti;  e che nel primo riprese dopo tredici secoli il gran tema di  Sant'Agostino, il tema della <title>Città di Dio</title>, della concordanza  della storia universale colla rivelazione, della storia religiosa colla  politica. Né io farei difficoltà di annoverare parimente fra i politici  sperimentali l'altro francese Fénélon, contemporaneo e poco minore di  Bossuet; il quale nel suo romanzo di <title>Telemaco</title> fu scrittore di  politica appoggiata sovente ai fatti; ma perché in alcune parti di tal  libro, dov'egli tentò ricostruire i fatti di governi antichissimi, egli parve  suggerire ciò che sarebbe sogno nelle società moderne, perciò io  temerei che alcuni voglian porlo anzi tra gli scrittori utopisti e  razionalisti. E la scuola sperimentale è così ricca di nomi grandi ed  indisputabili, che non voglio disputare (benché credessi di poterlo  vittoriosamente) per fregiarla di questo quantunque grande.</p>
<p>Ad ogni modo anche l'Italia ha verso il medesimo tempo un gran  nome da aggiungere a questi, G. B. Vico. Perciocché dopo  Sant'Agostino e Bossuet egli debbe contarsi terzo fondatore di quella  scienza ch'ei chiamò <emph>Nuova</emph>, che dopo lui si chiamò filosofia  della storia, e che ad ogni modo è fondamento, introduzione, ad ogni  politica sperimentale. E Vico ha anzi nome di primo in quella scienza,  perché ne trattò più espressamente e meno teologicamente che non i  due predecessori suoi. Peccato, che, forse appunto per esser più nuovo,  egli abbia escluso troppo le considerazioni, i fatti toccati dai due primi,  i fatti immensi della Rivelazione e del Cristianesimo, e che abbia così  ristretto il campo della scienza sua. Che più? quell'esclusione e quella  restrizione lo condussero ad altre: escluse tutti i fatti moderni, e  fra gli antichi stessi si ristrinse a poco più che i Romani. Era vizio  antico e vizio presente ancora tra gl'Italiani, figliuoli dei Romani,  studiosi esclusivi della loro storia di famiglia, la quale è bensì la più  splendida e forse la più utile a studiarsi fra le storie antiche, ma ad ogni  modo non la sola. I nostri Trecentisti e fra essi Dante stesso, i  Cinquecentisti e fra essi Machiavello, avean già fatto tal errore  restrittivo; e Vico lo fece com'essi. E così lasciò luogo in breve ad altri  e migliori cultori della sua scienza nuova.</p>
<p>Fra' quali primeggia Montesquieu, il quale primo allargò il  campo della politica passato o presente a tutti i fatti antichi e moderni,  senza esclusione che quella del fatto massimo, il Cristianesimo. Se  Bossuet avesse continuato la sua storia universale, o filosofa della  storia, o politica del passato, ai tempi posteriori a Carlo Magno, ne'  quali principalmente si svolsero le conseguenze politiche del  Cristianesimo, ovvero se Montesquieu avesse comprese queste nel  campo suo, non resterebbe a' loro successori nulla da scrivere, o  resterebbero quelle sole aggiunte e correzioni che fosser date dai  progressi della scienza storica, o dai fatti nuovi. Ad ogni modo,  Montesquieu rimane grande, perché fu quasi il solo scrittore francese  di conto, il quale non si perdesse nelle utopie della politica razionalista  inondatrice della seconda metà del secolo XVIII, il quale così si possa  annoverare fra politici sperimentali.</p>
<p>Fuor di Francia, in Inghilterra ed Italia specialmente, furono  parecchi: Robertson, Hume, Gibbon, Filangieri, Mario Pagano  principalmente; storici i tre primi, politici propriamente detti i due  ultimi. Ma tutti stanno allato o piuttosto sotto al gran Montesquieu; e  nessuno seppe occupare il campo lasciato vacuo da lui, il campo  occupato da Bossuet, e riunirli.</p>
<p>In sul finire della rivoluzione francese e non principiato l'imperio  napoleonico, Chateaubriand, il gran reazionario cristiano contro ai  filosofi del secolo XVIII, incominciò sua magnifica ed utilissima  carriera con un libro di politica sulle rivoluzioni; e se non m'inganni la  memoria, introdusse in questo non poche considerazioni di politica  sperimentale, tratte dai fatti cristiani; fu forse il primo di quella schiera  di scrittori, che studiò finalmente ne' due campi insieme di  Bosseut e Montesquieu, quella schiera che conta fra' primi non  solamente Bonald, Haller, Ballanche, Maistre, e i molti altri che si  soglion chiamare antiliberali, ma gli stessi Cousin, Guizot, Thiers,  Macaulay, Rosmini, Gioberti ed altri liberalissimi, tutti insomma gli  scrittori di conto e di qualsiasi opinione del secolo presente.  Perciocché la differenza delle loro opinioni non inferma, anzi  conferma e sancisce la classificazione ch'io fo qui di essi tutti, nella  scuola sperimentale. Della quale sono anzi al secolo nostro due vanti  grandissimi: che ella riunisca oramai nel seno suo quanti sono scrittori  politici di qualche conto come scrittori e come politici, senza  eccezione di niuna opinione; e che tutti quanti, pur senza eccezione,  abbiano fatto da Montesquieu in qua, cioè appunto dalla metà del  secolo XVIII a questa metà del XIX, questo grandissimo passo di  rientrar nel campo di Bossuet, di non più escludere i fatti, gli  sperimenti, le conseguenze, le leggi, la civiltà del Cristianesimo dalle  loro considerazioni politiche. Io non mi pento a dirlo: la scienza  politica ha fatto oramai il più gran passo che avesse a fare. Da diciotto  secoli e mezzo che dura il grandissimo, il più ferace di conseguenze  politiche, tra i fatti terrestri, il Cristianesimo, due soli scrittori di gran  mente ne avevano tenuto il debito conto; ma questi due non erano  propriamente scrittori politici, e non tenevan conto sufficiente poi degli  altri fatti umani. All'incontro nella nostra età, in questo secolo, di tante  altre scienze progredite, la scienza politica anch'essa progredì a ciò,  che gl'innumerevoli scrittori di essa, non solamente tengon conto di  que' fatti, ma ne fanno o l'oggetto principale o almeno uno de'  principali di loro studi, buoni o cattivi o mediocri; e si disputano, si  combattono sì ancora, e si disputeranno senza dubbio ancora, e gran  tempo, e probabilmente sempre; ma appunto sull'interpretazioni di  que' fatti, e non più escludendoli, passandoli, scientemente  ignorandoli, come facevano gli scrittori del secolo, anzi de' secoli  precedenti.</p>
<p>E se si raffronti poi questa schiera sperimentale, non solamente  così gloriosa per li nomi dei duci, ma così ben fornita oramai di nuove  armi, nuovi elementi di scienza, con quella de' razionalisti,  numerosi anch'essi, ma quanto meno! scrittori di qualche conto se si  voglia, ma quanto meno per certo! e se si raffrontino le due vittorie  meravigliose sì, ma temporanee e terribili di quest'ultima, con quelle  continue, ricrescenti dopo le sconfitte, ed incredibilmente progredienti  della prima; io credo che non possa se non sorgere in ciascuno una  fiducia, una soddisfazione, una certezza della vittoria definitiva di  questa. Il disputar con gli utopisti o razionalisti sarebbe oramai pena  perduta, accanimento contro ai vinti; usiamo meglio il tempo nostro.  Assai rimane, e rimarrà a disputare in seno alla scuola vincitrice  sperimentale; egli è appunto dopo la vittoria, che si schiude ogni  scuola, come ogni parte politica, immanchevolmente. Ma disputi chi  vuole; non fu genio mio mai nello scrivere: erro forse; ma parmi che vi  si vada più lontano meditando che disputando.</p></div2>
<div2 type="capitolo"><head>CAPO DECIMOPRIMO</head>
<argument><p>UN'ILLUSIONE.</p></argument>
<p>Ogni scienza sperimentale si compone di tre parti, tre atti  successivi: 1<hi rend="apice">o</hi> raccogliere i fatti passati, compiuti, gli sperimenti;  2<hi rend="apice">o</hi> formarne un sistema, una teoria che dia le spiegazioni, le  ragioni, le leggi di que' fatti noti o passati; 3<hi rend="apice">o</hi> applicare quella  teoria ai fatti nuovi, ed applicandola verificarla. Così la storia  universale, la filosofia, o ragione della storia, e la politica universale si  possono considerare come tre parti di una scienza sola, di quella  scienza che fu ultimamente trattata in questo modo complessivo, e  chiamata scienza sociale ed umanitaria.</p>
<p>Il concetto è bello, grande, ed anzi teoricamente giusto. Ma è egli  praticamente effettuabile? Ostano due gravi difficoltà: 1<hi rend="apice">o</hi> un libro  così concepito è quasi impossibile a scriversi; 2<hi rend="apice">o</hi> quando fosse così  scritto, non sarebbe un libro bello, facile, utile a leggersi.</p>
<p>È quasi impossibile a scriversi, per quella solita e terribile  ragione della pochezza dell'ingegno umano. Io non misuro l'altrui al  mio: suppongo quello d'uno di que' sommi e rari che vincono le  difficoltà le quali fermano noi minori. Ma dico, affermo e sostengo,  che appunto questi sommi ingegni sogliono essere quelli che men  s'innamorano dei soggetti complessi, troppo grandi, perché son quelli  che arrivando più vicini ai limiti della mente umana, veggono più  chiaro questi limiti, e vi si adattano più risolutamente, più  sapientemente, che qui è sinonimo di più modestamente. I soli  mediocri credono poter tutto abbracciare, e troppo abbracciando,  effettuano male, fan libri almeno mediocrissimi, più sovente cattivi ed  erronei, almeno inutili, più sovente nocivi. - E il fatto viene in prova di  queste congetture. Gli scrittori de' tempi nostri che fecero di questi  libri così comprendenti il passato, il presente e l'avvenire, riuscirono,  se non eran già, scrittori mediocri, ed alcuni diventarono cattivi;  perdettero tutto il vantaggio di loro scuola, di lor metodo sperimentale;  studiando leggermente e male il passato, riuscirono a parlar del  presente e dell'avvenire, o poco meglio, o così male, come gli scrittori  non esperimentali, razionali, utopisti; a segno che, non pochi di questi  scrittori sperimentali vennero alla medesima conclusione che i  socialisti o comunisti, i peggiori fra' razionalisti.</p>
<p>Ancora, a questa prova di fatto negativa si può aggiunger la prova,  pur di fatto, contraria e positiva. Tutti coloro che si possono chiamar  veramente grandi in questa scienza sociale, furono finora più modesti;  o non ebbero mai o lasciarono il pensiero di trattarla nelle sue tre parti,  trattarono di una sola; Bossuet fece una Storia universale e non più;  Vico, una filosofia della storia; Montesquieu, una universale Politica.  E così trattando una sola parte della scienza, la trattarono in modo che  le due altre parti vi venivano, naturalmente, chiaramente implicate, e  quasi spiegate a' lettori. La filosofia della storia e la politica di  Bossuet sono chiare nella sua Storia universale; se la storia e la politica  di Vico sono meno chiare nella Scienza Nuova di Vico, e la storia e la  sua filosofia nei libri di Montesquieu, egli è perché questi furono  minori o in men buona via che Bossuet, e forse non vollero  nemmeno lasciare scorgere tutti i loro pensieri.</p>
<p>Ma poniamo che un sommo ingegno, sommo come i tre sommi  tutti insieme (cosa difficile ad immaginare), fosse tale da saper  comprendere in un libro le tre parti della scienza, la storia universale,  la filosofia della storia, e la politica universale, il passato e sue ragioni,  il presente e l'avvenire, io dico che n'uscirebbe un libro poco bello, un  libro senza unità, di tre forme, tre metodi diversi ed urtanti. La prima  parte sarebbe tutto narrazione, la seconda ragionamento, la terza  congetture. Forma, metodo, stile, tutto sarebbe diverso nelle tre parti;  non sarebbero tre parti d'un libro, sarebber tre libri diversi. Spiacevoli  a scriversi, più spiacevoli a leggersi d'un fiato, per tutte quelle  diversità, per la mancanza di quell'unità di metodo, di concetto, che è  in ogni libro la più essenziale delle unità.</p>
<p>E tanto più, che vi sarebbero eccessive (il più spiacevole de'  difetti) le ripetizioni. Questo difetto è inevitabile in qualsiasi libro  umano. Sia che tu narri o descriva, o ragioni o mediti, o pensi di  qualsiasi maniera, tu non puoi pensar nulla compiutamente, e nol puoi  poscia nemmeno scrivere così compiutamente come lo pensasti.  Quando tu hai scritto un pensiero, e trattone le prime conseguenze, ti è  forza tornare indietro per compierlo e trarne altre. Questo è difetto  inevitabile in qualsiasi libro, e sovente i più metodici sono quelli che  più vi cadono. Ma immaginate un libro in cui si volessero ritrovare  tutti i fatti umani più importanti nella prima parte, e poi dirne tutte le  ragioni nella seconda; e poi trarne tutte le conseguenze nella terza;  quante ripetizioni non si farebbero elle in ciascuna delle parti, e quante  poi non si moltiplicherebber elle nelle tre parti? Chi riuscirebbe a  ripigliare i fili tre volte interrotti? Qual memoria, qual forza di  ragionamento, qual mente umana basterebbe a ciò? Sarebbe un caos;  sarebbe quell'opera opposta alla Creazione, che si vede così sovente  fatta dagli uomini superbi. Dio trasse dal caos l'ordine della Creazione,  gli uomini tornan sovente dall'ordine al caos.</p>
<p>Del resto io parlai di questi libri, di questa scienza   superba, superba perchè mi parve opportuno guardarne altrui, non per  iscusarmi di non averla tentata io. Per ciò, mi basta tornare a ciò che  già dissi: che, qual che sia la miseria altrui, io sento la mia; e che non  mi sentirei assolutamente di fare una di queste opere complessive,  complicate, compiute. Faccia altri quel che si senta, io fo quel che mi  sento io; e sarà tutt'al più, se lo farò sufficientemente, se l'eseguimento  non sarà troppo discosto dall'idea. Io tentai già una filosofia della  storia. E non uscito dall'antichissima, fui distolto da quelle  contemplazioni, dalle realità che mi parvero doveri delle cose presenti.  Uscitone con anni, dolori ed infermità cresciute, provai la storia  universale, la quale (come la incominciai senza citazioni) mi sarebbe  riuscita men faticosa. Ma anche questo fu soverchio a chi non può più  quasi leggere, e meno anche correre gl'innumerevoli libri che vi  sarebbero necessari. E mi riduco quindi alla politica, a cui forse  basteranno le mie rimembranze, in cui almeno saranno men gravi  que' miei difetti inevitabili di studio.</p>
<p>Ma qui è necessaria un'avvertenza. Volendo ridurre il mio assunto  alla politica, io partirò dai fatti presenti, io studierò questi  principalmente. Ma non saprei studiarli senza cercarne le cause, via via  le cause e gli effetti, senza rivolgermi quindi più o meno addietro verso  i fatti passati, all'innanzi verso gli avvenire.</p>
<p>Alcuni di que' politici i quali affettano il nome di pratici,  affettano insieme di non preoccuparsi se non del presente senza toccare  al passato ed all'avvenire. E per vero dire ei sono logici: disprezzando  ogni scienza, ei debbono disprezzare il passato che non si può  conoscere senza scienza, e l'avvenire che, se mai, non si può conoscere  se non dal passato. Né io mi fermo a confutarli, dico solamente come  io intenda queste tre parole di <emph>passato</emph>, <emph>presente</emph> ed  <emph>avvenire</emph>. Propriamente il presente non esiste, se non come un  punto matematico, il termine tra il passato che esistette, e l'avvenire  che esisterà; e questo punto matematico non si potrebbe studiare per  nulla, la pretensione di que' politici sarebbe assurda. Ma il fatto sta,  che nell'uso questa parola  si piglia per forza più largamente, e  che chiamansi tempo presente, e fatti presenti, e politica presente, quel  tempo, que' fatti, quella politica che essendo già principiati, ma non  finiti, comprendono così il prossimo passato e il prossimo avvenire. E  risulta quindi: 1<hi rend="apice">o</hi> che la disputa tra chiunque pretenda parlar del  solo presente, e chi vuol parlare insieme del passato e dell'avvenire, si  riduce a disputa, a parlare d'un passato e d'un avvenire più o meno  prossimi; 2<hi rend="apice">o</hi> che, ammessa la necessità di parlare d'un passato  qualunque, non è ragione non parlare d'un passato più discosto, purché  si creda causa dei fatti presenti; 3<hi rend="apice">o</hi> che, ammessa la necessità di  parlare d'un avvenire qualunque non è ragione di non parlare d'un  avvenire anche più discosto, che si crede effetto dei fatti passati e  presenti. E in una parola, la quistione è, come or si dice,  d'apprezzamento, e vuol dire discrezione. Della quale poi è naturale, è  inevitabile che giudichino lo scrittore in prima istanza, ed ogni  leggitore in ultimo appello.</p></div2></div1>
<div1 type="parte"><head>LIBRO TERZO</head>
<argument><p>DELL'IMPULSO DI LIBERTÀ</p></argument>
<div2 type="capitolo"><head>CAPO PRIMO</head>
<argument><p>L'AUTORITÀ E LA LIBERTÀ.</p></argument>
<p>Se mai i fatti contemporanei aiutarono uno scrittore politico, certo  sono questi in mezzo a cui io prendo a scrivere della libertà. (1<hi rend="apice">o</hi> ottobre 1852.)</p>
<p>Una nazione, la più numerosa fra tutte quelle che formano uno  stato nella Cristianità, potente, civile, generosa, e così vaga di libertà  che fu ella la quale vi sollevò il Continente europeo, abbandona ora  questa libertà diventata licenza vagabonda, si precipita in braccio ad  una autorità poco meno che ignota, ma secondo ogni apparenza  assoluta. Quali che sieno per essere le conseguenze di tal fatto, esso, è  compiuto per sé. Sia esso conferma della quarta dinastia di Francia, e  fine così di quelle più che sessagenarie rivoluzioni, ovvero solamente  nuovo stadio di esse, non rimarrà meno vero e meno compiuto il fatto  del ritorno dalla libertà abusata alla incondizionata autorità.</p>
<p>Innumerevoli poi sono i fatti simili, che si trovano risalendo i  secoli. E prima del nostro quello di Francia, abbandonatasi parimente  al primo Napoleone. E nel secolo XVII i due d'Inghilterra,  abbandonatasi a Cromwello e tornata a Carlo II; e quello di  Danimarca, a Cristiano II. E quelli innumerevoli dei Comuni Italiani  che nei secoli XVI, XV, XIV e XIII si diedero in mano ai tiranni o  signori. E intorno a nostra era il massimo di tali fatti, il popolo romano,  che, dopo esser passato parimente sessanta e più anni per quasi tutte le  forme di rivoluzioni, congiure, tumulti e guerre civili, così combattute  su tutta la cerchia del Mediterraneo, stanco  si riposò nella  tirannia de' Cesari, la più enorme che sia stata o possa essere mai. E  se risalendo nelle età storiche dell'antichità, non troviamo esempi  simili così numerosi, egli è forse perché la libertà era giovane ancora  in quell'età, non aveva avuto tempo di essere abusata, e punita, se non  una volta sola. Del resto, ho citato esempi antichi e indisputabili, per  non mettermi a disputar di paragoni moderni. Dico solamente che  talora si lancian sassate all'adultera dalle meretrici, o viceversa.</p>
<p>Naturalmente poi, vi sono altrettanti esempi contrari, di autorità  diventate dure o spregevoli, e rigettate per la libertà. Chi ripassa ad una  ad una tutte le libertà sopradette le troverebbe stabilite già quali alcuni  lustri, quali parecchi secoli prima sulle rovine dell'autorità. - In tutti i  tempi, tutte le nazioni tentennano, barcheggiano, fan l'altalena tra la  libertà e l'autorità. I tre quarti o i nove decimi delle rivoluzioni  avvenute al mondo, sono a vicenda rivoluzioni di libertà e d'autorità;  ed è occupata di tali rivoluzioni poco meno della metà delle storie,  occupata poco meno dell'altra metà dalle rivoluzioni di nazionalità:  ondeché ne rimane appena qualche frusto, qualche pagina per tutto il  resto dei vari affari umani, per le rivoluzioni mosse dagli altri impulsi.</p>
<p>Del rimanente, questa alternativa così abbondante provata dai fatti,  è pur facile a capirsi colla ragione; anche senza mettersi in profonde  questioni sulla natura umana è chiaro, non disputabile, né disputato:  che l'uomo è creato per vivere in società; e che queste società non  possono vivere, né senza una qualsiasi autorità, né senza una qualsiasi  libertà. Se una società qualunque, non dico di milioni o migliaia  d'uomini, ma solamente d'un centinaio o una diecina dovesse ad ogni  opera comune, grande o piccola, adunarsi e deliberare, e decidere  all'unanimità prima di operare, non opererebbe mai nulla, si  scioglierebbe col girar d'un sole. Forza le è stabilire qualche ordine,  quello almeno della maggioranza, nelle sue deliberazioni, qualche  governo, almen per l'intervallo tra le sue deliberazioni, tra le sue  adunanze; senza ordine e governo non vi può esser società. Né vi fu  mai. - Ciò che ora si chiama il governo de' popoli per sé  stessi, il <foreign lang="eng">Self-government</foreign>, non n'è per certo esente,  anzi è il più ordinato de' governi.</p>
<p>Ma non è meno chiaro in ragione ed in fatti essere natura umana e  della società che i membri di questa serbino pur qualche libertà. Se la  società dovesse imporre ogni atto pubblico e privato di tutti i suoi  membri, non si reggerebbero né ella, né i membri di lei; ella cadrebbe  similmente entro al girar d'un sole. Il governo di Sparta fu forse fra  tutti gli antichi e moderni quello che più inceppò l'individuo, quello  che lasciò meno libertà individuale. Ma pur lasciò tanto di quella, ed  anche della politica, che é rammentato nelle storie come governo di  libertà.</p>
<p>Il migliore de' governi (uso qui questa parola nel senso lato di  tutta insieme l'autorità governativa comunque ordinata, non nel senso  ristretto che le si dà talora nella politica speciale parlamentare dove si  fa sinonimo di potere esecutivo), il migliore de' governi è  facilissimo a trovare e definire in teoria generale: è quello senza  dubbio dove si ordini la maggiore autorità possibile colla maggior  possibile libertà. Ma in pratica, anzi anche in scienza applicata, o  precisa, è molto difficile.</p>
<p>Alcuni, da alcuni anni, hanno fatto un bellissimo trovato per tòr di  mezzo a un tratto questa difficoltà. Dicono le forme dei governi essere  cosa del tutto indifferente, disputa da teorici; in pratica, essere ottimo  de' governi, quello di chi governi sotto qualunque forma  ottimamente. - Ed io acconsentirei volentieri a tal pronunziato: se non  che resterebbe a cercare la forma di governo sotto la quale si possa  avere più probabilità di essere ottimamente governati. - Fuor di celia:  questo non è altro se non uno di que' detti, di quelle formule, di  quelle generalità ultra teoriche e mal teoriche, colle quali si pretende  cacciar le teorie più studiate, più dure a studiare; sono formule di quel  composto di pigrizia, leggerezza ed insipienza, di quel bastar di ogni  mediocre a sé stesso, che i nostri vicini d'oltremonte chiamano  <foreign lang="fre">suffisance</foreign>; sono ciò che i nostri amici (e maestri)  d'oltremare chiamano più recisamente, <foreign lang="eng">non sense</foreign>. -  Passiamo.</p>
<p>In questa materia del governo interno non è dunque uno  solo, ma sono due impulsi buoni o virtuosi da osservare, quello di  autorità e quello di libertà. - E quinci e quindi a que' due di mezzo,  due estremi e cattivi; l'assolutismo al di là della virtuosa autorità, la  licenza al di là della libertà.</p>
<p>Il libro presente sarà uno studio dell'opera, del giuoco reciproco,  dell'avvicendarsi di que' quattro impulsi. E faremo tale studio  secondo il solito nostro, ne' fatti passati principalmente; per trarne  poi, non già nessun pronunciato teorico buono per tutti i tempi e tutti i  casi; ma più modestamente e forse più utilmente quelle probabilità del  presente e del prossimo avvenire, che sono il vero, il solo oggetto  degno della politica, dico della pratica, della scienza e della virtù di  essa.</p>
<p>Ma diciamolo pure fin di qua: la sola differenza che possa esser tra  i tempi incominciati da noi e quelli che finiscono a noi, sarà forse  questa: che l'alternative tra l'uno e l'altro di questi impulsi saranno  meno frequenti e s'eserciteranno in limiti minori, l'altalena anderà forse  meno su e meno giù. Ma che si fermi a un tratto, o a poco a poco  l'altalena, che spariscano appressandosi via via i limiti estremi,  perfettamente ordinato, o combinato, od equilibrato tra l'autorità e la  libertà, ciò non è sperabile da niun uomo assennato, pratico o teorico;  non v'è fatto, non v'è ragione, non v'è disputa, non v'è storia, non v'è  filosofia che lo lasci sperare.</p></div2>
<div2 type="capitolo"><head>CAPO SECONDO</head>
<argument><p>IL GOVERNO MISTO DELLE GENTI PRIMITIVE.</p></argument>
<p>Gli antichi Greci, Romani, ed anche, a dir di Tacito, i Germani,  credettero gli uomini presenti nati sul suolo qua e là, molti alla volta,  quasi le piante che credevano senza seme. Chiamavano questi uomini  Autoctoni, Aborigeni; gli Elleni si disser venuti dai sassi di  Pigmalione. E regnando, se non senza eccezioni, almeno  generalmente o molto latamente tal opinione, sarebbe stato naturale  ch'essi facessero questa questione: qual fu il primo governo delle genti,  il monarchico o il repubblicano, quello che aveva o non aveva un re, o  principe o capo solo? Eppure generalmente essi non la fecero, e tanto  meno non immaginarono niun governo primitivo repubblicano senza  capo, un <foreign lang="eng">self-government</foreign>, salito poi in governo più  stretto qualunque per mezzo d'un <emph>contratto sociale</emph>. I più e  migliori, guidati probabilmente dalle tradizioni di quei tempi primitivi  a cui essi erano più vicini dei tre quarti (essi ne distavano un 2000  anni, noi un 5000), gli uni di essi supposero che quegli uomini  sparsi fossero stati raccolti da loro eroi o semidei, e gli altri che fossero  rimasti sempre sotto un capo venuto dal padre comune originario di  quella schiatta; tutti insomma, storici, filosofi, poeti o mitologi, ci  ritraggono le genti primitive rette da un capo a monarchia. Sarebbero  stati scusabili di affermare l'opposto, di farne disputa per lo meno.  Generalmente (salvo qualche eccezione che si tirasse fuori da qualche  erudito) non fecero né tale affermazione né tale disputa.</p>
<p>La fecero, la fanno i moderni, che son pure molto meno scusabili.  Perciocché anche quelli che non diano alla Bibbia niun valore  religioso, sono pure costretti dalla scienza presente tutta quanta a darle  un altissimo valore storico e cosmogonico. La cosmogonia della  creazione in generale e di un uomo in particolare, padre unico di tutto  il genere umano presente, è quella che lasciando pur misteri  (impossibili a tòr di mezzo in qualunque altra) soddisfa sola, ovvero,  se si voglia, soddisfa incomparabilmente più la ragione, la scienza  presenti, storia o filosofia, fisiologia, filologia, etnologia tutta quanta.  Né, partendo poi da tal punto, è immaginabile o possibile un'altra  origine, un'altra serie delle società umane: il padre e la madre comuni;  la famiglia, la tribù o famiglie diverse, ancor congiunte dalle memorie  d'uno stipite comune; la gente, composta di varie tribù. Né in tutte  queste poi è immaginabile o possibile un'altra forma di governo  primitivo, che quella del padre unico, dei padri di famiglia, dei capi di  tribù o di genti. Del resto abbondano le prove a  <emph>posteriori</emph>. Quando si scende da quelle origini e si  trovano via via le tradizioni mitologiche, le poesie e le storie, altro non  si trova se non genti regnanti dappertutto e per due millenii. Del primo  millenio dopo Noè non abbiam documento che la Bibbia; né troviam in  essa se non patriarchi capi di famiglie o di tribù; duci, gran sarcedoti,  suffeti, giudici, melek, faraoni, capi di genti. E capi di genti, principi o  re, ci si dimostrano tutti gli eroi, que' semidei delle mitologie  risalenti a quel millennio o più su colle tradizioni. Del millennio  secondo si moltiplicano le prove, moltiplicandosi i documenti: lo  <title>Zenda Vesta</title> de' Medo-Persiani, le leggi di Manu, i due  poemi il <title>Ramajana</title>, e il <title>Mahabaharata</title>, il <title>Rahja  Tarangeni</title>, o Cronaca dei re di Cashmir, degli Indiani, e i libri di  Confucio, e i poemi d'Esiodo e d'Omero, non ci narrano se non di genti  regnate dagli shas, rahja e thiang, o basilei. I quali poi pur si veggono  regnare in Asia durante tutto il terzo ed ultimo millennio avanti Gesù  Cristo, in Grecia ed Italia durante i primi secoli ancora di quel  millennio, fin dopo la cacciata degli Eraclidi in quella, dei re di Roma  in questa. Le genti non regnate, le città libere, le repubbliche sono  modernissime nella storia antica. Non ce n'è ombra prima dell'VIII o  IX secolo avanti Gesù Cristo.</p>
<p>Ma non s'affretti forse taluno a dedurre su questi fatti che il  governo primitivo sia stato il monarchico puro assoluto. La loro  opinione anderebbe lungi dalla mia, da ciò che parmi verità, sola aver  potuto essere realtà.</p>
<p>Il governo monarchico della famiglia non è, non fu, non poté  essere puro mai; tanto meno poi quello delle tribù o della gente.</p>
<p>Nella famiglia governa, governò quasi sempre, e quasi del paro, la  madre. Non lasciamoci sviare da paragoni di cose e tempi troppo  dissimili. Gli harem moderni dei Turchi, quelli antichi degli Assueri,  dei Sardanapali, dei Salomoni hanno fatto dir troppo esageratamente  una cosa vera. È vero che la donna è dappiù nella famiglia a' tempi  presenti e cristiani che nell'antichità anche romana; ma che questa, la  donna romana, od anche la greca, o l'orientale, o quella della famiglia  patriarcale, non fossero guari che serve, e poco più che cose  come gli altri servi, che il gineceo fosse quasi lo harem, che Rachele, o  Lia, o Rebecca, o Sara, e le regine de' poemici omerici o indiani non  fossero vere madri di famiglia, co-reggenti di essa col padre, partecipi  delle cure dell'imperio di lui, questa sarebbe un'idea non guari meno  falsa, che la opposta di chi dicesse esser state le donne dappiù nelle  civiltà antiche che non nella cristiana. Ma lasciamo le donne, riduciam  pure l'argomento nostro all'altra metà del genere umano.</p>
<p>Io m'appello a quanti padri di famiglia abbiano avuta tra la  infelicità della vecchiezza la felicità d'invecchiare in mezzo a lor  figliuoli maturi, o talora ai loro nepoti adulti. E li interpello a dir essi:  se non sia consueto, naturale e ad essi stessi piacevole, che questi  figliuoli o nepoti, questa gioventù florida ed operosa, li sollevi dalle  cure, dai lavori, già facili e grati ad essi pure già giovani, ma ora  gravosi, difficili, talora impossibili a concepire bene od a concepire del  tutto? Se non che, quello che pur avviene oggi in mezzo alla nostra  civiltà avanzata, confortevole, facilitante, è un nulla rimpetto a ciò che  doveva avvenire in quelle antiche, rozze, dure, piene di difficoltà e di  pericoli. Ora non ci è la guerra, o se c'è, non è quasi mai per il padre di  famiglia che non la voglia; e poi non son guerre alla porta di casa, non  sono <emph>razzie</emph>, saccheggi, riduzioni in servitù di tutti quanti,  vecchi, giovani, donne e fanciulli di ciascuno. Ma quand'eran così,  quando venivano l'Arabo o il Caldeo da un momento all'altro ad  interrompere la festa di famiglia, e consigli di famiglia, né quali  dunque si trattava non già della compra o della vendita d'un podere, o  della divisione dell'asse comune, ma della difesa di tutto e di tutti, o  della migrazione, o della separazione da durar quanto la famiglia o la  tribù, pensate voi che tutto ciò si facesse in modo assoluto dal padre  vecchio o decrepito, senza consultazione, senza partecipazione dei  figliuoli o nepoti? - Tutto ciò non fu, perché non poté essere; e non fu,  perché appunto veggiamo essere stato tutto diverso e nelle famiglie  patriarcali di Giacobbe, d'Isacco e d'Abramo, e nelle antichissime  greche, indiane e via via, quante ne possiamo conoscere o indovinare. I  primi consiglieri, la prima aristocrazia, furono i figliuoli  maturi, i nepoti adulti.</p>
<p>Né poté essere altrimenti, anzi dovett'essere tanto più, nella tribù,  nella gente ec. Il capo di tribù, non poté fare i terribili affari di quella  civiltà, di que' governi senza aver consenzienti, cooperanti i capi di  ciascuna delle famiglie senza consigliarli, consigliarsene, convocarli: il  capo della gente composta di tribù, composta di famiglie, senza  convocare i capi di tribù, o talor quelli pur di famiglia. I capi delle  famiglie e delle tribù, furono, senza dubbio, la seconda e la terza delle  aristocrazie. Perciocché, seguendo il mio costume, io chiamo  aristocrazia ciò che è più universalmente chiamato tale ai dì ch'io  scrivo; e così non questo o quel corpo di uomini distinti per sangue o  per censo, che sono specie d'aristocrazie, aristocrazie speciali, ma  qualunque corpo d'uomini partecipante di qualunque maniera al  governo più che il corpo universale dei cittadini o sudditi d'uno Stato,  corpo degli uomini privilegiati di potenza.</p>
<p>La democrazia, cioè il corpo de' restanti cittadini meno partecipi  al governo, vi partecipò pure in qualche modo fin dall'origine o molto  presso.</p>
<p>Poco o nulla probabilmente nella famiglia o nella tribù, poco  numerose ancora, e dove perciò appena si sarebbero potuto distinguere  allora in fatto, e meno adesso dai rari documenti, i pochissimi capi di  famiglia o di tribù chiamati a consiglio, e i pochi figli di famiglia o di  tribù non chiamati o meno chiamati. Io crederei che anche questi  fossero chiamati talvolta; sempre dovette concionarsi dinnanzi a tutti  all'alba d'una battaglia, o alla vigilia d'una migrazione o d'una  <emph>razzia</emph> da farsi o soffrirsi.</p>
<p>Ma ciò diventa più chiaro e provato nelle genti, negli  accozzamenti in parecchie tribù, subito che questi comunque fatti  furono numerosi, ed arrivarono a migliaia di uomini liberi; non è  immaginabile, non è possibile nessuna di queste due ipotesi: che essi  fossero chiamati tutti sempre a consiglio, o che essi nol fosser mai.  Probabilmente (ma per me è una di quelle probabilità che valgono  qualunque certezza delle cose umane) furono chiamati abitualmente ai  consigli ordinari, delle cose giornaliere e minori, solamente i  capi di famiglia e di tribù, quelli che Tacito chiama i principi; e ne'  consigli straordinari delle cose grandi e rare, tutti. - Ed è provato in  fatto da tutti quanti i documenti antichissimi e meno antichi; nella  Bibbia, in tutti que' libri primitivi delle altre città, ne' poemi  indiani e ne' greci, e poi negli storici retrospettivamente descriventi  quelle età primitive, come Erodoto e Tucidide, nell'introduzione,  dappertutto si trovano concioni di eroi e di principi al popolo di lor  gente adunata, le genti adunate in assemblee straordinarie o talora  ordinarie. E si trovano in quella descrizione delle genti germaniche  fatta da Tacito; descrizione detta sogno o romanzo storico (quasi la  Vita di Castruccio), quando si studiava troppo male la storia antica, ma  confermata ora da tutti gli studi ulteriori; e descrizione fatta, per vero  dire, in età posteriore, ma descrizione di una tal condizione politica,  che durò in tutta l'antichità, e dura anch'oggi qua e là,  meravigliosamente, o per dir meglio, naturalissimamente, costante,  identica.</p>
<p>La condizione politica delle genti (<foreign lang="grc">polis</foreign> de'  Greci, <foreign lang="lat">nationes</foreign>, <foreign lang="lat">civitates</foreign> de' latini,  <foreign lang="ger">gau [shire?]</foreign> dei Germani, <foreign lang="fre">peuplade</foreign> di M. Guizot) fu la  condizione consueta, normale, di tutta quanta l'antichità. Sia che si  formasse per moltiplicazione delle tribù consanguinee (come  l'israelitica), sia che per accozzamento di tribù varie di schiatte e di  lingua, sia che vagassero o stanziassero, sia che rimanessero libere e si  governassero intieramente da sé, sia che fossero soggiogate e comprese  sotto l'uno o l'altro de' grandi imperii orientali ed occidentali, la  gente durò sempre, s'adattò a tutte le combinazioni, poche s'estinsero,  quasi tutte sopravvissero, o risorsero fra tutte le vicende. La gente è  nella politica dell'antichità, ciò che il battaglione nella tattica moderna:  l'unità normale; quella che entra e dura in tutte le combinazioni ed in  qualunque modo si vengan variando le divisioni minori, o le riunioni  maggiori; la compagnia e i pelotoni, il reggimento, la brigata, la  divisione e il corpo d'esercito nelle tattica presente, la tribù e la  famiglia, o li regni, e gl'imperii nella politica, nella storia antica. Dalla  Cina fino alla Britannia, dall'età di Abramo fino a quella di  Tacito, si trovano le genti, nelle solitudini della Scizia e nelle regioni  popolatissime della Grecia e dell'Italia, libere, semiserve, serve  intieramente; dappertutto e sempre si trovan genti, anzi non altro che  genti.</p>
<p>La distruzione delle genti, non incomincia guari che nell'imperio  romano; dico non nell'imperio della Repubblica, la quale anzi le  conservò forse meglio di chicchessia; e nemmeno nell'imperio de'  primi Imperatori; ma in quello de' secondi a poco a poco, fino a  Diocleziano, Costantino e Teodosio, che furono i primi autori di tutti  gli incentramenti degli Stati moderni. Le genti soccombetter  finalmente in questi, risorser sotto i governi delle genti barbariche,  ricadder sotto l'incentramento de' Carolingi, se ne ritrovan vestigi  ne' Comuni del medio evo, e fin ne' presenti; ma son vestigi e non  più. La condizione vera e simile all'antica delle genti non si ritrova  guari oramai, se non in alcune soggette ai cinque grandi imperi asiatici,  Russia, Cina, India Inglese, Persia e Turchia, alcune libere nel piccolo  intervallo tra tutti questi imperi, tra il Caspio e l'Indokonsch, non  poche in tutta l'Africa, pochissime e sparenti ogni dì nelle due  Americhe, e nell'Oceania.</p>
<p>Il Guizot dimostrò già l'identità di condizioni politiche e morali di  tutte le genti antiche, in un bellissimo lavoro abbreviato in Tabelle, ed  aggiunto alla sua <title>Storia della Civiltà</title>. Io vi aggiunsi poi, nelle  <title>Meditazioni storiche</title>, un'appendice che mi sembra dimostrare la  medesima identità nelle poche genti moderne sopravviventi. Mi si  conceda rimandare a quelle prove.</p>
<p>Dalle quali, e meglio dalle storie e dagli altri fonti ivi accennati,  parmi poi che risulti chiaramente ciò che ho accennato nel presente  Capitolo e che compendio in poche parole: le genti antiche, le  antichissime, le primitive furono governate da un capo di gente che si  consigliava co' capi di tribù o di famiglia nelle cose consuete e  minori, e più o meno con tutti nelle straordinarie o maggiori; ebbero  governo misto delle tre potenze che nacquero successivamente, misto  di monarchia, aristocrazia e democrazia. Ma tutto ciò si farà tanto più  chiaro, determinando l'uso di tali parole.</p></div2>
<div2 type="capitolo"><head>CAPO TERZO</head>
<argument><p>DETERMINAZIONE DELLE TRE PAROLE: MONARCHIA,  ARISTOCRAZIA, DEMOCRAZIA.</p></argument>
<p>Etimologicamente da lor radici greche, <emph>Monarchia</emph> significa  Comando d'uno; <emph>Aristocrazia</emph>, Potere degli ottimi;  <emph>Democrazia</emph>, Potere della restante plebe. Ma l'uso fece variar di  molto questi sensi etimologici.</p>
<p>Monarchia si disse (forse fin da quell'origine greca), non già ciò  che la parola significava, governo di uno qualunque; ma solamente il  governo di uno legittimo, tenuto già, secondo alcuni, da' maggiori  de' basilei. E in questo senso fu usato, se non m'inganno, da  Aristotile e gli altri scrittori greci, che chiamarono <emph>Tiranni</emph> gli  usurpatori, <emph>Tirannia</emph> il loro governo.</p>
<p>Ma è che tale uso restrittivo ha grandi inconvenienti, quello  massimo di portar nel nome tutta l'incertezza dei diritti, di dover  discuter questi per poter dare il nome ad un governo d'un principe,  d'una schiatta nuova. I nomi debbono esprimere fatti, anzi fatti chiari,  innegabili; anzi, quanto sia possibile, materiali. - Lascio che  <emph>Tirannia</emph> stessa mutò di significato, e venne a significare  qualunque governo illegale; e perché alcuni veggono la legalità più  negli usi antichi che nelle leggi scritte, chi a rovescio, e chi più  facilmente il governo d'uno, chi quello di parecchi, chi di molti, si  chiamarono tiranni molte sorta di governi. E finalmente mutando una  volta ancora, si chiamarono tiranni non solamente i governi illegittimi  o illegali, ma tutti i cattivi, e così quasi tutti, da' loro avversari.</p>
<p>E lascio tanto più altre confusioni fatte da alcuni senza autorità, di  niun uso, ad arbitrio. Fra le quali poi primeggia quella di Montesquieu,  che chiamò non <emph>Monarchia</emph> ma <emph>Repubblica</emph> il governo  inglese, <emph>Despotismo</emph> il Turco, e <emph>Monarchia</emph> la sola  francese del tempo suo, o l'altre simili, fondate su quel principio ch'ei  chiamò Onore e distinse dalla Virtù, appoggiate da una nobiltà alla  francese del tempo suo, moderate da corpi consultivi o  parlamenti alla francese del tempo suo ec. ec. - Passiamo.</p>
<p>Il fatto sia che, salvi questi pochi arbitrii eccezionali, l'uso  universale e vecchio oramai di parecchi anni ha determinata la  significazione di questa parola, ha chiamato e chiama  <emph>Monarchia</emph> ogni governo d'Uno, ogni governo dove sia un  principe ereditario o per lo meno a vita, sia esso assoluto o moderato  dall'uso o dalle leggi; Monarchie le ereditarie <foreign lang="lat">ab antico</foreign>, come  Savoia (la più antica oramai), Austria, Prussia, Spagna ed altre;  Monarchie le più nuovamente ereditate come Inghilterra: Monarchie le  novissime, come sta per essere Francia; e Monarchie le elettive come  era già Polonia, ed è ora il Papa; e Monarchie quelle moderate da corpi  consultivi, come era Francia e quasi tutta l'Europa prima dell'89; e  le moderate da parlamenti rappresentativi, come ora Inghilterra,  Spagna, Prussia, Belgio, Grecia, Savoia ec., e le più assolute come  Russia, Turchia, ed altre minori o minime.</p>
<p>Ed io obbediente, secondo il solito mio, all'uso universale, che  credo più assennato, più logico, più filosofico, che non qualunque  filosofo o scrittore, m'accosto, mi congiungo, mi tengo a tale uso.</p>
<p>Il senso etimologico d'<emph>Aristocrazia</emph>, potere o governo de'  migliori, variò poi anche più; ed era naturale. Se variò il senso del  <foreign lang="grc">monos</foreign>, uno, che è pur la parola più determinata che sia  in qualunque lingua, tanto più dovea variare il senso  d'<foreign lang="grc">aristos</foreign> ottimi o migliori, che è una delle più  indeterminate ed indeterminabili, che non è nemmeno parola positiva,  ma relativa.</p>
<p>Il <emph>migliori</emph>, si mutò, si sfumò, si perdé in maggiori, più  potenti: meno male; anzi bene: era qualche cosa di più determinabile  dal fatto. So non che, il fatto della potenza è egli stesso variabilissimo.  È potenza di fatto quella della ricchezza, e fu detta <emph>Timocrazia</emph>;  è potenza di fatto quella d'un privilegio qualunque ereditario da alcune  famiglie fondatrici od usurpatrici dello Stato, e fu detta  <emph>Aristocrazia ereditaria</emph>, <emph>feodale</emph>; é potenza di fatto quella  del nome (anche senza privilegi) de' Maggiori, e fu detta  <emph>Nobiltà</emph>; ed è potenza di fatto quella data ad alcuni,  assuntivi dal principe o dal popolo - a un corpo privilegiato,  <emph>Gerontia</emph>, <emph>Senato</emph>, <emph>Camera dei Pari</emph>, ec. ec. - Ed  alcuni poi, anzi molti, parlando e scrivendo dell'Aristocrazia, parlarono  e scrissero d'una sola di queste Aristocrazie; e così applicano ciò che  dissero pro o contra quella a tutte le qualità sopraddette od anche altre.  E fu ed è una grandissima confusione.</p>
<p>E se ne aggiunse un'altra. Il senso etimologico della parola  <emph>Aristocrazia</emph> era lodativo; come non lodare il Governo de'  Migliori? quindi non si poteva dare in cattivo senso, in odio, in critica  alle corruzioni, alle usurpazioni; quindi bisognò inventarne un altro e  fu inventato: <emph>Oligarchia</emph>, o governo di pochi. - Ma qui siamo di  nuovo alle incertezze, alle impossibilità di determinazione: quando,  dove è Aristocrazia? quando, dove Oligarchia? È chiaro che i membri  d'una Oligarchia la diran sempre Aristocrazia; e i nemici d'una  Aristocrazia la diran sempre Oligarchia. - Né è tutto. Questa parola di  Oligarchia, sempre presa in cattivo senso dai Greci, non significa per  sé niente di cattivo; significa un fatto che può essere buono o cattivo,  come lo esprimono Monarchia e Democrazia; e sarebbe quindi, per  vero dire, più degna d'esser aggiunta a queste due che non quella  lodativa di Aristocrazia; sarebbe in somma parola migliore a  significare ciò che è significato ora generalmente dalla parola  Aristocrazia. Ma come andar contro l'uso? il fatto sta che la parola  Oligarchia non fu usata mai in senso buono né in quello indifferente; e  che non è possibile quindi usarla in quest'ultimo, che sarebbe il  desiderato.</p>
<p>E il fatto sta che l'uso universale oramai ha applicato alla parola  Aristocrazia il senso etimologico di <emph>Oclocrazia</emph>; non s'è  preoccupato nè dell'origine, né della storia delle due parole; ha lasciate  tutte le distinzioni; ha chiamato e chiama Aristocrazia qualunque  governo di <emph>pochi e privilegiati</emph>, sia che tengano tal privilegio  dall'eredità, dalla legge, o dall'usurpazione, o dal principe o dal popolo.  - E noi obbediremo all'uso, forse meno universale, ma qui certo più  universale di qualunque altro, ed incomparabilmente più chiaro, più  scientifico. <emph>Democrazia</emph>, o potere del <foreign lang="grc">Demos</foreign>,  popolo comune, tutto il popolo, ebbe essa pure grandi vicende,  Incominciò con poco favore. Avvenne alla Democrazia tutto l'opposto  che alla Aristocrazia, che fu in generale più disapprovata che  approvata da Aristotile e gli altri antichi. Aristotile era un gran  filosofo, ma vivente in corte a Filippo ed Alessandro, non grandi  amici, come si sa, delle Democrazie greche. Gli altri scrittori  dell'antichità vissero all'incontro nelle Democrazie; ma ai tempi in cui  questa era esageratissima, in Grecia ed in Roma, ovvero in quelli  peggiori che eran venuti da tali esagerazioni; sotto l'impero assoluto,  tirannico, scellerato, sfrenato de' Cesari.</p>
<p>Tuttavia non pochi di questi antichi e quasi tutti i moderni  distinsero la buona e la cattiva Democrazia; lasciarono il nome  originario alla prima, e diedero quello di <emph>Demagogia</emph>,  <emph>Oclocrazia</emph> (governo della turba), alla seconda. Ma anche qui  questa distinzione e suddivisione è indeterminata, indeterminabile. - E  fu tolta di mezzo poi da alcuni modernissimi; i quali trovano anzi che  niuna Democrazia fu mai soverchia, anzi niuna bastante, e che  bisognerebbe inventarne delle nuove più spinte, più assolute, e le  inventarono e provarono.</p>
<p>Ma anche qui l'uso universale della nostra civiltà, più intelligente  che non gli antichi, più sodo, più assennato che non questo o quel  modernissimo, ha usata ed usa generalmente la parola di  <emph>Democrazia</emph> nel senso di <emph>Governo del popolo comune</emph>, del  <emph>popolo non privilegiato</emph>, della nazione intiera meno il principe e  l'aristocrazia.</p>
<p>Recapitoliamo: noi, seguendo quello che ci pare uso più  universale, chiameremo :</p>
<p><emph>Monarchia</emph>, il governo d'uno ereditario o almeno a vita.</p>
<p><emph>Aristocrazia</emph>, il governo di pochi in qualunque modo  privilegiati.</p>
<p><emph>Democrazia</emph>, il governo del popolo non privilegiato  lasciando le tre corruzioni aristoteliche di <emph>Tirannia</emph>,  <emph>Oligarchia</emph> ed <emph>Oclocrazia</emph>.</p></div2>
<div2 type="capitolo"><head>CAPO QUINTO</head>
<argument><p>LE DUE CORRUZIONI DEL GOVERNO MISTO.</p></argument>
<p>Ora torniamo al governo delle genti primitive, misto di monarchia,  aristocrazia e democrazia.</p>
<p>Il quale poi come ogni cosa umana sempre, e più forse allora, si  corruppe. Quando, dove, come? Non è qui luogo da entrare in  particolari; e tanto meno che non sarebbe possibile senza molto  disputarne, mancandoci storie sufficienti per un venti e più secoli. Qui  ci occorre notar questo solo: che all'uscir di questi lunghi secoli  antistorici noi troviamo la corruzione fatta in molti luoghi; e fatta poi  in due modi molto distinti. In Oriente, cioè Egitto e tutta l'Asia  meridionale, noi troviamo stabiliti e succedentisi poi gli uni sulle  rovine degli altri, parecchi grandi Stati che vanno nelle nostre storie  sotto il nome d'imperi; in Occidente, cioè in Africa e tutta Europa, noi  troviamo all'incontro innumerevoli Stati piccoli, città libere,  repubblichette.</p>
<p>Qual fu la causa di questo fatto, di questa innegabile ed universal  differenza? Montesquieu e tutta sua scuola risposero: fu il clima. Ma i  climi si differenziano dai paralleli e secondo le latitudini dei paesi, non  dai meridiani e secondo le longitudini; e la linea di separazione tra  quegli imperii e quelle repubbliche si trova correre non Est-Ovest, ma  Nord-Sud, sul meridiano delle coste di Siria all'incirca. Italia e Grecia,  i due paesi delle repubblichette antiche, Cartagine e Cyrene sono così  al Sud al parallelo de' grandi imperii d'Egitto, di Babilonia, degli  Assiri, e della Battriana. Il clima ammollisce, predispone alla servitù;  ma non ammollì sempre e dappertutto. Perché ammollì là e allora? La  quistione rimane poco men che intiera.</p>
<p>Io crederei che la causa principale fosse tutt'altra. A parer mio, la  vicinanza alla culla primitiva fu quella, che facendo gli stanziamenti  più precoci e più raccolti, fece i grandi imperii orientali; mentre le  lontane e lunghe migrazioni, facendo gli stanziamenti più tardi e più  dispersi, fecero gli Stati piccoli, le città libere, le repubbliche.</p>
<p>Noi vedemmo le famiglie crescere a tribù, le tribù a genti. E così le  genti crebbero a ciò che or si chiama nazione, ed è un complesso di  genti che hanno comune l'origine, la schiatta, la lingua. Ma fra queste  nazioni, quelle formatesi vicine alla culla rimasero inoltre più  facilmente unite pure da un governo comune, in uno Stato. E questi  Stati grandi, per una legge politica che vedremo costante in tutti i  secoli antichi o nuovi, ma che dovette operar tanto più negli  antichissimi più rozzi, passarono più facilmente al governo assoluto, o  quasi assoluto, del principe. All'incontro le nazioni migrate più  lontano, stanziate più tardi e più disperse, formarono naturalmente più  difficilmente uno Stato grande, rimasero divise in molti piccoli; che  serbarono più facilmente, più lungamente lor libertà, lor governo  primitivo, il governo misto e triplice.</p>
<p>Del resto, ciò si farà più chiaro studiando l'una e l'altra  costituzione degli imperii orientali, e delle città libere occidentali. Ma  ad ogni modo e qualunque fosse la causa, è innegabile il fatto: che il  governo misto e triplice delle genti primitive si corruppe o mutò  diversamente nelle nazioni orientali e nelle occidentali.</p></div2>
<div2 type="capitolo"><head>CAPO SESTO</head>
<argument><p>LA CORRUZIONE: GL'IMPERII ORIENTALI.</p></argument>
<p>Chi voglia studiare gli antichi imperii orientali, ha molte e  gravissime difficoltà; ma due principali, che sono di spogliarci di due  pregiudizi o d'illusioni antiquate.</p>
<p>La prima è di credere che tutto l'Oriente, tutta l'Asia fosse  occupata da tali imperii. E primamente si fa antichissimo, primitivo un  grande Imperio Cinese. Si vede grande ora, si sa antico: si crede  anticamente, antichissimamente grande. Ma ciò non è; e n'abbiamo un  documento irrefragabile. Confucio scrisse nel secolo VI avanti Gesù  Cristo, secolo modernissimo dell'antichità; e negli scritti di Confucio si  vede aver esso vissuto in mezzo a una nazione grande, antica  antichissima sì, ma divisa in molte genti, parecchi Stati diversi, e  sempre rimasti diversi, e incomincianti appunto allora o poco prima a  raccogliersi in uno grande. E il fatto sta che dalle storie cinesi  posteriori, e relativamente chiarissime, si vede il grande Stato od  Imperio Cinese non essere guari incominciato se non anche più tardi,  pochi secoli prima di nostra era, cioè appunto quando le nazioni   occidentali esse pure si raccoglievano sotto un grande imperio,  il Romano. Le distanze quasi eguali dalla culla produssero effetti quasi  uguali: è uno de' tanti esempi che si veggono della contemporaneità,  degli effetti delle medesime cause.</p>
<p>Dell'Indie, che come si sa non hanno storie se non la sola speciale  del regno di Cashmir, è meno chiaro. Tuttavia da' poemi e da tutte le  tradizioni, che abbondano, si può argomentare che anche quelle regioni  furono divise antichissimamente tra schiatte del tutto diverse. Poi tra  Caruidi e Penduidi, due divisioni principali, e molte suddivisioni della  medesima schiatta, ed insomma tra molte genti, tra molti stati piccoli,  di rado raccolti in pochi grandi, e non mai in uno imperio universale.  Potrebbesi dubitare di Rama, eroe del primo e sommo di que' poemi;  ma chi v'attenda bene ne trarrà le medesime conchiusioni. Le leggi  antichissime di Manù, quand'anche fosse provato che diventarono  universali, poterono essere da principio d'una gente piccola come  quella di Mosè. I diversi imperii dell'Asia occidentale, quello stesso  d'Alessandro e di alcuni Seleucidi compresero parte dell'Indie. E in  somma appena sotto Vikramaditja, contemporaneo parimente di  nostr'era, si può dubitare che avesse colà un imperio molto lato; e non  si sa in modo certo se non di Garucoidi un mille anni appresso, e poi  de' Mongolli, ed or degli Inglesi.</p>
<p>È memoria oscura, incerta, antichissima, d'un Imperio Battriano di  qua e di là dal Caucaso indiano, in quell'ombilico, quel doppio imbuto  dell'Asia, che fa il passaggio di tutte le genti migranti da Sud a Nord, e  da Nord a Sud di tutta quella parte dell'orbe. Ma se esistette mai tale  imperio, e non fu forse appunto una stazione temporanea delle prime  migrazioni, fu certo almeno imperio poco durato.</p>
<p>I veri e grandi imperii orientali, non furono appunto se non in  quell'Asia occidentale dal Mar Mediterraneo all'Indo, e in quell'Egitto,  che furono di qua e di là dalla culla umana delle due grandi convalli  del Tigri e dell'Eufrate.</p>
<p>Primo, un Imperio Babilonese, Cuscita o Etiopio sotto Nemrod;  molto o poco lato? Chi lo sa, chi lo saprà mai? Certo non  durava più al tempo d'Abramo (2000 anni avanti Gesù Cristo  circa); dove troviamo colà molte genti, di molte razze, e principale fra  queste la Elamita (Persiana?).</p>
<p>Secondo, un Imperio Egizio, sotto quel Faraone che gli antichi  chiamarono Sesostri, e i moderni concordano chiamar Ramseti, o forse  tutt'al più tre Ramseti, intorno all'anno 1800 avanti  Gesù Cristo. Ad ogni modo, ed esteso come si dice fuor d'Egitto, e  tanto più fino all'Asia Minore ed alla Battriana, fu brevissimo imperio  certamente; fu una conquista fatta e lasciata in pochi anni, scorreria,  gran <emph>razzia</emph>, e nulla più. Ne' secoli posteriori si trova Egitto  contendere della Palestina con gli altri imperii successivi; ed è prova  che non s'estendeva più in là. Gl'imperii lati e durevoli non furono se  non i Tigro-Eufratici.</p>
<p>Il terzo dunque, degli Assiri, grande schiatta moltiplicatasi,  estesasi a monte dei due grandi fiumi, intorno a Ninive che diventò sua  capitale, e scesa indi, come pare, anche a Babilonia. Nino e  Semiramide sembrano essere stati quelli che compierono questa gran  conquista, che fondarono quell'imperio. Ma a quale epoca? Le Favole  la pongono molto addietro; i moderni ne detrassero molto e la posero  intorno al 1200, ed io sono con questi. E questo fu  imperio latissimo veramente, dal Mediterraneo all'Indo; e durevole  almeno di un quattro o cinque secoli fino all'VIII o VII avanti Gesù  Cristo.</p>
<p>E dalla distruzione sua fatta dai Medi e da' Caldei nacquero i  due imperii di costoro, quarto e quinto, contemporanei, ingenti,  incentrati in Ecbatana e Babilonia; combattentisi, e soverchianti a  vicenda, per un 150 anni, finché rimase vincitore il Medo sotto  Ciro, che prese Babilonia l'anno 538.</p>
<p>Ma Ciro e i suoi furono Persiani. Parte dei Medi (Giapetici) o degli  Elamiti (Semitici)? Resta dubbio. Ad ogni modo il nuovo imperio,  chiamato da tutti Medo-Persiano, fu più fermo, più imperio vero ed  anche più esteso (riunendo Egitto) che tutti i precedenti. E durò un  250 anni. Dopo i quali, distrutto da Alessandro, successe l'imperio  settimo, anche più lato, de' Greci. Il quale poi si sa che durò  solamente quanto la vita del gran conquistatore, un dieci anni; e  si sminuzzò poi in frantumi, grandi, per vero dire, come parecchi degli  imperii anteriori.</p>
<p>In somma quell'espressione indefinita e di grandi imperii asiatici  che si usa da tanti per ragionarvi sopra più indeterminatamente ancora,  mi par ridursi a ciò: che esclusi gl'Imperi ultra Orientali Cinesi ed  Indiani, esclusi i due temporanei, momentanei, personali di Nemrod e  di Sesostri, non rimangono che i cinque o quattro Tigro-Eufratici:  degli Assiri, de' Caldei, de' Medi, de' Medo-Persiani, e de'  Greci.</p>
<p>E mi si dirà qui per certo: tu cerchi concordanze bibliche.  Rispondo: non le cerco, ma le trovo; e le trovo concordanti con  Erodoto e Etesia, e Zoroastro, e Valmichi e Confucio, tutti i  documenti, oltre poi tutti i monumenti. Io non dubito sia per venire un  tempo che queste concordanze saranno scienza universalmente  riconosciuta e volgare. Ed è già largamente sparsa fin d'ora.</p>
<p>Del resto, tutto ciò si farà forse più chiaro quando parleremo delle  nazionalità. Qui ho voluto dirne ciò solo che mi aiuti a meglio spiegare  la costituzione interna di quegli così detti imperii.</p>
<p>La seconda delle illusioni correnti sugli antichi imperii orientali è  che essi fossero imperii a modo del romano, da cui tal nome fu preso e  retrospettivamente applicato.</p>
<p>Il nome vero, universale ed orientale dei principi che ressero i così  detti grandi imperii orientali, fu quello dei <emph>Gran re</emph> o <emph>Re dei  re, Melek-Malakim</emph>, <emph>Shahin-Sha</emph>, <emph>Maha-rahja</emph>,  <emph>Ka-Kan</emph>, <emph>Basileos-basileon</emph>, <emph>Rex-regum</emph>. E questo  nome basta solo ad accenarci la condizione più importante di quella  costituzione. Que' principi non erano principi unici nello Stato,  come i Cesari romani, o l'imperator Napoleone Primo o Terzo, quelli  d'Austria o di Russia; erano più simili agli imperadori carolingi e  germanici del medio evo, dominanti su una quantità di re e principi  minori, ed ora obbedienti ora no.</p>
<p>Né tali furono e si chiamarono solamente i principi supremi di  quattro o cinque o sette od anche più dei così detti grandi imperii  orientali; ma molti altri di altri minori accozzamenti di genti.  Se si parla di grandi imperii comprendenti una metà o un terzo di tutta  l'Asia meridionale, io dico che furon pochi; se di regni meno grandi ma  pur comprendenti altri regni minori, io dico che furon molti in tutte  quelle regioni. E dico poi di essi tutti che non v'è una storia, un poema,  un libro qualunque, una tradizione, un fatto anche presente di quelle  regioni, che non confermi questa costituzione gerarchica.</p>
<p>Ma come stavano insieme, come si reggevano questi grandi regni?  Storie e tradizioni diverse concordano parimente ad accennarlo.  Dappertutto, in tutti i così detti imperii, e poi ne' minori ma pur  grandi regni, di Lidia, di Siria o Damasco, di Giudea sotto Davidde e  Salomone, e negli Indiani e Cinesi, noi troviamo una gente principale e  che si potrebbe dir regia aver dato il nome proprio al gran regno. E  questa ora fu gente primitiva moltiplicatasi a gran nazione, come Assur  e Medi; ora gente non primitiva ma staccatasi più tardi dal ceppo suo e  fattasi potente; ed ora ella si fece potente per conquiste o per religioni,  raccozzando altre genti col culto intorno a un tempio.</p>
<p>E primitiva o no, questa gente principale in origine, rimase poi  principale in uno dei due modi; o rimanendo gente, casta militare; o  rimanendo gente, casta sacerdotale. Per lo più si trovan principali  ambedue, prima fra le due or l'una or l'altra. E sotto esse poi una terza,  e sovente molte altre minori, più o meno soggette, o suddite, o serve  delle due prime. Universale o poco meno fu la divisione delle caste in  tutto l'Oriente; e dura ancora nelle Indie. Una tal durata di  quattromil'anni per lo meno indica tutt'altro che una divisione arbitraria  di professioni fatte da un legislatore, come la dicono molti antichi,  molti moderni. Tutte le tradizioni nazionali dicono le caste derivate da  razze diverse. E la divisione normale, universale fu in tre: guerrieri,  sacerdoti, ed una terza, suddivisa poi variamente ora in tre, ora in  cinque, od anche più. Si nega ora che l'Egitto avesse caste; e mi par  difficile a provare contro gli antichi, contemporanei. Ma quando si  provasse, sarebbe nuova prova che le caste non sono che genti  sovrapposte l'une all'altre. L'Egitto antichissimo non fu  conquistato che una volta, e cacciò i conquistatori.</p>
<p>Il <emph>gran re o re dei re</emph>, risedeva in un palazzo, harem insieme  e fortezza, in mezzo ad una grande, enorme capitale: Ninive,  Babilonia, Menfi o Tebe, Ecbatana, Persepoli, Ajodia. In essa ed  intorno, il nerbo della gente o casta militare; e il tempio e il collegio  principale della gente o casta sacerdotale. Ministri e capitani maggiori  e minori erano scelti fra costoro, lo Stato in loro mani; le caste  inferiori, popolo inerme, imbelle, condannato all'obbedienza, a tale o  tal professione, e dalla forza, dall'uso o diritto, dalla religione. Non mai  altrove fu così forte, ebbe tanti munimenti la suprema autorità.</p>
<p>I re minori ritraevano in lor palazzi, lor capitali minori il  medesimo ordinamento. Pagavan tributi, erano comandati alle guerre  del re dei re; del resto liberi. Ma negavano il tributo o il contingente di  guerra? Piombava su essi il re dei re seguito da sua gente o casta  militare, e dalle altre obbedienti. Vinceva? Or levava un tributo  maggiore, una multa, e lasciava il re minore e sue dinastie; ora mutava  questa, lasciando pur sussistere il regno minore, la gente; ora ne  riduceva in servitù una parte, i guerrieri, per affievolirla, ora la  distruggeva, riducendola in servitù. E tutti questi servi li portava via, a  centinaia e migliaia di miglia, in regioni lontane, sicure. Dalle quali poi  talora tornavano, per grazia, per benefizio d'una gran mutazione che  distruggesse il gran regno, mutasse la gente regia; variissimamente.</p>
<p>Noi abbiamo tre storie di tre genti antichissime: 1<hi rend="apice">o</hi>, quella degli  Israeliti nella Bibbia; 2<hi rend="apice">o</hi>, quella di Cashmir nel Rahdja Tarangeni;  3<hi rend="apice">o</hi>, quella del regno principale, centrale della Cina nel Sha-King di  Confucio. Oltre che queste non ne so. Ma queste sono per  quell'antichità chiarissime, e meravigliosamente concordanti. Un  paragone delle tre storie, sarebbe opera che insegnerebbe più della  storia primitiva del genere umano, che non tutte le altre erudizioni,  tutte le dissertazioni, e tutte le filosofie insieme pure. Ma non posso  mettermi qui in tale paragone: ondeché mi riduco ad uno dei tre  esempi; a quello degli Israeliti. E mi perdonino coloro che lo  rigetterebbero, quasi in <foreign lang="lat">odium auctoris</foreign>. Quando m'affaticassi....  Ma a che affaticar intorno alla storia indiana o cinese, me prima, e poi i  più de' miei leggitori, a cui è tanto più nota, più chiara, e più  autorevole la storia israelitica?</p>
<p>Una famiglia si stacca dalla gente de' Caldei abitatrice della  Mesopotamia, intorno agli anni 2300 o 2200 avanti Gesù  Cristo. Scende in Palestina e vi stanzia, e combatte fra i regoli e genti  diverse. Migra quindi in Egitto; vi si moltiplica a dodici tribù, una  gente numerosa di parecchie centinaia di migliaia. Maltrattata, ridotta  in servitù, se ne va via. Passa in Arabia, erra quaranta anni, poi piomba  su' regoli e le genti di Palestina; e distrugge le une, caccia l'altre,  riduce pochi in servitù sua. Fa stanziamenti per tutte le sue tribù fuor la  sacerdotale, che rimane sparsa sì nell'altre qua e là, ma raccolta  principalmente intorno al tabernacolo, poi tempio, ed unita colle due  tribù più militari, Giuda e Beniamino. Reggono i sacerdoti o duci, presi  per lo più dalla tribù sacerdotale. Alcuni col nome di Suffeti o Giudici;  che si ritrova ne' magistrati principali d'una gente lontanissima,  Cartagine. Poi si sente desiderio d'un duce ereditario, d'un re, e n'hanno  tre, tutti tre grandi; vincitore il primo de' vicini prementi; vincitore  conquistatore il secondo, Davidde, che assoggetta regoli e genti  minori, diventa re dei re; finalmente Salomone, che tal resta e regna in  pace, e fonda un gran tempio, una gran capitale. Ma a sua morte si  ribellano dieci tribù, contro le due principali, Giuda militare centrale  regia, e Levi sacerdotale; Beniamino solo resta con esse. Ma divisa,  indebolita così la gente, perde le conquiste; ed a poco, a poco è  assalita, fatta tributaria, or di Siria, piccolo regno già tributario suo, or  de' due grandi, Egitto ed Assiria; e poi de' due altri successivi di  Medi e di Caldei, che più volte conquistano i due regni, e li lascian  sussistere; e finalmente li traggon servi oltre Ninive e intorno a  Babilonia. Là rimangono sessanta e più anni. Poi Ciro, successore  de' Medi e de' Caldei, li rimanda a casa; ed essi vi rimangono poi  governantisi da sé, ma soggetti (una volta ribelli) de' tre grandi  imperii de' Persiani, de' Greci e de' Romani. Finché  ribelli contro a questi, sono vinti e dispersi. La gente ebraica fu  eccezionale in religione; ma in politica fu come tutte l'altre.</p>
<p>La terza delle illusioni poi che corre su tutti questi imperii, grandi  regni, e regni orientali, è questa: che essi fossero assoluti, monarchie  pure. Noi dicemmo già, che non esisterono mai principi assolutamente  assoluti, monarchie perfettamente pure. Ma qui aggiungiamo che  queste monarchie orientali non furono nemmeno assolute e pure  quanto fu l'imperio romano dopo Tiberio, quanto furono quasi tutte le  monarchie europee del secolo scorso ed alcune del presente; che a  differenza di tutte queste, elle ebbero originariamente, normalmente  una, o per lo più due aristocrazie, temperatrici reali della monarchia.</p>
<p>Ne abbiamo a dare novelle prove. Esponendo l'origine, la natura,  la costituzione, di tutte quelle monarchie, noi abbiamo già dimostrato:  1<hi rend="apice">o</hi> che le grandi monarchie dei re dei re erano temperate dalla loro  non centralità, dalla coesistenza dei re minori delle genti parziali, o  Stati distinti nello Stato; e 2<hi rend="apice">o</hi> che, grandi o piccoli, tutti questi re  non governavano, non potevano se non col mezzo dell'una o dell'altra  o di tutte e due, l'aristocrazia militare e la sacerdotale.</p>
<p>Ed è provato insieme che le caste inferiori, ciò che or si chiama  popolo, non potevan nulla, o così poco, che si possono dire  francamente escluse dal governo della politica di quelle genti, o quelle  nazioni, o que' complessi di nazioni.</p>
<p>Ma ciò posto, apparisce qui un fenomeno, un fatto politico che  vedremo costante in tutti i luoghi e tutti i tempi: che quando tra le  potenze primitive Monarchia, Aristocrazia e Democrazia, due si  congiungono in tal modo da soverchiare, annullare la terza, le due  soverchiatrici, qualunque sieno, procedono, ora più presto or più tardi,  ma sempre, al combattersi tra sé fino alla morte, onde finiscono colla  vittoria, la tirannia d'una sola.</p>
<p>E questo fatto costante, normale ha sua ragione evidente, naturale,  materiale, poco men che matematica. Fra tre potenze qualunque (tanto  più poi fra tre sperimentate, edotte, incivilite, che intendevano  il loro interesse), se due si ingelosiscono, si combattono, la terza può  intervenire, interviene naturalmente per istinto proprio ad impedire la  vittoria compiuta, la soverchieria d'una; le contese, le prime lotte sono  frequenti, ma durano a lungo non mortali. Ma quando finalmente un  caso, un errore, od uno di quelli che si chiaman grandi uomini, le fanno  mortali per una delle tre; allora è impossibile che non succedano lotte  tra le due restanti, e che queste lotte non siano prontamente mortali,  posciaché non rimane una terza interessata a ciò impedire, a far durare  ciò che si suol chiamare l'equilibrio, io chiamerò solamente la  coesistenza comune.</p>
<p>E il primo, il più antico di questi fatti normali, quello che aprì la  serie onde noi deduciamo quella norma o legge, è questo delle  monarchie orientali; dove, annullata la democrazia, rimaste sole in  presenza la monarchia e l'aristocrazia, quella vinse questa, la soggiogò  più o meno; rimase monarchia pura assoluta, quanto è possibile.  Vedremo poi in altri luoghi e tempi altre monarchie ed aristocrazie,  rimaste parimente senza il temperamento della democrazia, finire,  altrimenti con vittorie più o meno lunghe dell'aristocrazia.</p>
<p>Sarebbe fatica perduta qui, se cercassimo a determinare l'epoca di  questa vittoria della monarchia orientale sulle due aristocrazie  sacerdotale e militare. Faremo solamente due osservazioni: 1<hi rend="apice">o</hi> che  le contese delle due aristocrazie tra sé (famosissima quella tra i  Brahmani e gli Czahtrii Indiani) dovettero aiutare la vittoria della  monarchia. Le aristocrazie che si scindono sogliono esser perdute;  quelle scisse fin dalla loro origine, furono di natura loro predisposte a  perdersi; 2<hi rend="apice">o</hi> che chi si contenti d'un'epoca generale, forse troppo  recente, ma tanto men disputabile, delle monarchie pure orientali, può  tenersi a quella della monarchia persiana; dove i primi successori di  Ciro sembrano aver diminuito il numero dei regoli e delle genti  reggentisi per sé; e stabiliti in lor vece, e ad ogni modo sopra essi, i  Satrapi o governatori regii, scelti dal re, mandati a tempo dalla corte.  Se non che anche i satrapi si fecero sovente indipendenti, e talor più  potenti che i regoli primitivi.</p>
<p>Del resto, da tutto quell'Oriente ci vennero le schiatte, le  lingue, le religioni, senza dubbio. Ma tutto il rimanente della civiltà, e  principalmente la politica, le forme, le combinazioni de' governi, e  soprattutto la libertà, furono tutto diverse nel nostro Occidente.</p></div2>
<div2 type="capitolo"><head>CAPO SETTIMO</head>
<argument><p>CORRUZIONI OCCIDENTALI: ARISTOCRAZIA E DEMOCRAZIA; DEMOCRAZIA PURA.</p></argument>
<p>Quello spazio di terra che s'estende dalle sponde del Nilo a quelle  dell'Indo è all'incirca eguale a tutto quello che s'estende dalle sponde  dell'Eusino a quelle dell'Oceano, l'Europa antica. Ora nel primo  stanziarono e si moltiplicarono tutte cinque le schiatte semitiche  primitive, tre delle camitiche, una almeno delle giapetiche, nove in  tutto; mentre nel secondo spazio uguale migrarono, stanziarono, e si  moltiplicarono, tre o tutt'al più quattro delle giapetiche. Noi vedremo i  particolari dove parleremo delle nazionalità. Basti qui annunziare il  fatto generale; e trovarne le conseguenze che naturalmente,  necessariamente questi stanziamenti occidentali europei dovettero farsi  e svolgersi in condizioni materiali e politiche molto diverse. E ad ogni  modo così si fecero e si svolsero.</p>
<p>Né crederei che gli stanziamenti europei fossero molto più recenti  degli asiatici. Quando non avessimo la tradizione della dispersione  babelica, che risale oltre ai 2500 anni avanti Gesù Cristo, noi  avremmo due ragioni, o per dir meglio una ragione ed un fatto, ad  insegnarci che le prime immigrazioni europee risalgono fin presso a  quell'epoca. 1<hi rend="apice">o</hi> È chiaro, è innegabile, da tutte le tradizioni e i  documenti, che tutte le genti primitive di quell'età furono mosse meno  dalla necessità che da un impulso (naturale o sopranaturale non  importa qui) a migrare, ed andare quanto potevano facilmente, od  anche difficilmente, fino ai termini  del mondo che avevano  d'innanzi a sé. Come spiegare altrimenti taciti stanziamenti  antichissimi in terre, in climi ingratissimi, dove nemmen oggi non  sarebbe necessità d'estendersi al genere umano? 2<hi rend="apice">o</hi> E il fatto sta che  tutte le tradizioni greche ed italiche ci mostrano quelle due regioni e le  circonvicine abitate, popolate parecchi secoli prima del 2000 o  1800, epoca della migrazione già nuova dei Pelasgi.</p>
<p>Gli stanziamenti europei furono dunque più o meno  contemporanei, ma molto più rari che gli asiatici; quasi pari in tempo,  furono molto dispari in dispersioni. - E quindi le genti molto più  disperse non serbarono lor condizioni di genti, ma si raccolsero in  grandi regni, in imperii. Non v'è esempio d'un re dei re in Europa, se  tal non si voglia dire momentaneamente Agamennone; e non v'è un  imperio grande, prima del romano.</p>
<p>Le migrazioni delle genti primitive dall'Asia all'Europa non  poterono farsi se non per tre vie: per le isole del Mediterraneo, per li  due stretti dell'Ellesponto e del Bosforo, per le sponde settentrionali  dell'Eusino. Ed è appena a dubitare, che la via dell'isole, più vicina alla  culla e più facile (ché storie e monumenti ci insegnano essere state  antichissime e facilissime le corte navigazioni), fu la prima tentata e  seguita delle tre vie; seconda, quella dei due stretti più vicini; terza ed  ultima, quella dalle sponde settentrionali dell'Eusino, già lontane dalla  culla, e dove, e perciò doveva già esser fatto e relativamente antico un  primo stanziamento prima che ne movesse ulteriormente un secondo.</p>
<p>Ed è chiaro quindi, che dovettero essere abitate prima in Europa  l'isole mediterranee, e le due penisole, Greca ed Italica; dove poterono  arrivare, si incontrarono le due prime e più facili vie; più tardi tutte  l'altre regioni europee più lontane, più occidentali, tardissime poi le  settentrionali, contra le quali oltre la lontananza era pure l'asprezza del  clima, e delle terre: - il clima, che non è ragione d'istituzioni politiche,  ma dovett'essere, e fu per certo, della precocità o tardità delle  migrazioni. Gli economisti moderni suppongono, a ragione, che in  ogni paese furono coltivate prima le terre migliori, e via via le men  buone e cattive: e la medesima supposizione si può e debbe  fare per li paesi tra sé; e tanto più, che documenti e monumenti  confermano la supposizione.</p>
<p>E segue poi da tutto ciò, che dovett'essere ciò che realmente fu:  che Grecia e Italia (colle appendici della marina dell'Asia Minore e di  Cartagine), più presto e più foltamente abitate, si svolsero prima a una  civiltà ulteriore più complicata e quindi forse più corrotta; e che le altre  regioni più discoste, Spagna, Gallia, Britannia, Germania, e tutte quelle  ulteriori, che sotto i nomi di Sarmazia, Pannonia e Scizia erano  probabilmente già Slavia, serbarono via via più a lungo e più pura la  condizione delle genti primitive.</p>
<p>Né abbiamo quindi a fermarci qui a tutte queste. Spagna, Gallia e  Britannia e parte di Germania furono a poco a poco annesse alla  politica, alla civiltà, alla corruzione greco-italica; e noi ritroveremo la  Germania e le nazioni ulteriori costanti in lor condizioni primitive  (principalmente nel triplice governo) ai tempi di Tacito, a quelli della  loro invasione nella civiltà greco-romana, ai tempi della sorgente, ed a  quelli stessi della trionfante civiltà cristiana.</p>
<p>Noi ci restringiam dunque a spiegare, se si riesca, le vicende della  libertà e dei governi nella civiltà greco-romana.</p>
<p>In Grecia ed in Italia, nell'Asia Minore ed a Cartagine, il governo  più antico fu, senza eccezione, quello de' <emph>basilei</emph>, o re. E  dappertutto senza eccezione, coll'aggiunta d'un'aristocrazia qualunque,  <emph>geronti</emph>, <emph>eupatridi</emph>, <emph>lars</emph>, <emph>patrizi</emph>,  <emph>senatori</emph> etc.; e dappertutto con ricorso al popolo, all'adunanza  generale della gente, come si vede nei poemi di Omero, nelle storie  d'Erodoto, di Senofonte, di Tucidide, di Dionigi, di Polibio e di Livio,  e nei politici teorici, e ne' filosofi, Platone, Aristotile, Cicerone, e  molti altri. Il primo governo di tutte queste nostre nazioni civili ed  ultra civili che ne mutaron tanti, il punto di partenza di tutte queste  mutazioni fu, come quello delle nazioni barbare europee, e delle  corrotte asiatiche, il governo triplice primitivo. - E durò  universalmente fino al IX od all'VIII secolo avanti Gesù Cristo.</p>
<p>E si corruppe poi, ma in modo diverso dall'asiatico. Colà  vedemmo ridotta a vari gradi di servitù, a nullità politica la  democrazia; rimasero primamente sole potenti la monarchia e  l'aristocrazia; ed entrate prontamente in contesa, vinse, rimase quasi  sola, quasi pura, pura quanto possa essere o sia stata mai, la monarchia.  Qui s'unirono l'aristocrazia e la democrazia contra la monarchia; e  toltala di mezzo, entrarono parimente in disputa pur le due rimaste; e  vinse la democrazia, che rimase quasi pura, così pura come può o fu  mai. Qua come là, il governo triplice si ridusse in duplice, e si  corruppe a semplice.</p>
<p>Ma andiam passo passo: cerchiamo primamente, se ci riesca, le  ragioni di quella combinazione europea, pur binaria, ma diversa dalla  binaria asiatica; e cercheremo poi le ragioni della corruzione unitaria.</p>
<p>Quando un fatto è così generale come fu la cacciata dei re e lo  stabilimento delle repubbliche aristocratiche o democratiche in tutta  quella civiltà (che per non ripetere Asia Minore, Grecia, Italia, e  Cartagine, e per non sapere trovar miglior nome chiamerò  circum-mediterranea), e quando questo fatto è non solamente così  generale, ma anche all'incirca contemporaneo o vicinamente  successivo; non è credibile, non è possibile ch'ei non movesse da una  causa più generale; non è conveniente poi alla scienza il passar  dicendo "fu caso," ovvero "la causa è incerta," che vale a un dipresso il  medesimo. Quando non si trova causa o non è certa, bisogna cercare  almeno la più, o le più probabili.</p>
<p>Gli stanziamenti circum-mediterranei furono tardi, dispersi, radi e  poco popolosi, non solamente come tutti gli altri europei, ma per certo  molto più, per queste ragioni: che molti e i più di essi si fecero per  migrazioni marittime. Le migrazioni terrestri si poterono fare, si fecero  se non a milioni o centinaia di migliaia, almeno a migliaia; le  marittime non poteron farsi se non a centinaia. Ondeché ne risultano  stanziamenti piccoli ed isolati dappertutto. In Grecia poi specialmente  ed in Italia, le due regioni più spezzate, più divise da monti e fiumi e  mari che sieno in Europa, non solamente le migrazioni marittime, ma  le stesse terrestri dovessero farsi stanziamenti similmente  piccoli ed isolati.</p>
<p>E da questa moltitudine di stanziamenti deriva quella moltitudine  di città che si osserva fin dalla origine in Grecia e in Italia, che durò a  lungo nella prima, che durò sempre e dura pur anche nella seconda, e  fece e fa ancora i suoi destini. Le città non sono, è vero, una  condizione naturale dei paesi, come i monti, i fiumi, i laghi, od i mari;  ma sono una condizione procedente in gran parte dalle naturali, e da  cui, più che non dalle stesse naturali, procedono le condizioni  politiche.</p>
<p>S'aggiunse un nuovo fatto non meno naturale, non meno  importante. Quel Mar Mediterraneo, che oggi ancora in questo  progresso inudito, insperato, inimmaginato d'ogni mezzo di  comunicazioni è forse ancora il più potente di tutti i mezzi, era, a  quell'età difettante, il mezzo solo d'ogni comunicazione, d'ogni  commercio. E quindi tutte quelle città sparsamente edificate sulle sue  immense marine diventarono naturalmente commercianti, cioè  primamente nidi di pirati, che fu il primo modo di commerci; poi  emporii, scali pacifici di cambi, che fu il modo secondo; e finalmente  città industriali, che fu il terzo. I Fenici, i Pelasgi, i Tirreni, i Siculi, i  Liguri, gli Elleni delle isole e del Continente, si trovano via via tutti  famosi pirati, famosi commercianti, famosi industriali.</p>
<p>E così disperse, separate dalle genti consanguinee fra genti  diverse, e commerciali tutte queste città circummediterranee, le greche  e l'italiche poi sopra l'altre, era impossibile che si raccogliessero in  grandi regni od imperii come in Asia, era naturale che formassero  innumerevoli Stati diversi, piccoli, indipendenti. Il modo delle  migrazioni fece il di lor governo; i luoghi lo confermarono, lo  mantennero, i commerci lo svolsero.</p>
<p>Perciocché, poni stati piccoli indipendenti, dispersi e commerciali,  in qualunque luogo, in qualunque età, ed è impossibile che in essi sia  annullata la democrazia; sempre presente, facilmente convocabile,  facilmente convocantesi da sé, e di cui il re e i grandi, la monarchia e  l'aristocrazia hanno bisogno continuo, giornaliero, ad  ogni ora. Sien pur razze diverse sovrapposte l'une all'altre; invece di  rimaner sovrapposte, di diventar caste, di costituirsi separate così più  che mai, elle si mischiano, si fondono, si confondono, diventano una  sola, ed una potente, potentissima se non altro per il numero e per il  bisogno che ognuno ha di operaj, di marinaj, di braccia e coraggi  d'ogni sorta. E il fatto qui di storie infinite e variissime corrisponde alla  ragione; non si trova una casta in un solo de' numerosissimi Stati  antichi in Occidente; e si trovano numerosissimi esempi di schiatte  variatissime fuse in un popolo, vero popolo qui, libero sempre, potente  poi, e quasi sempre tiranno all'ultimo. In molte delle città dell'Asia  Minore, della Grecia, furono Elleni, Pelasgi, Ionii, Dorii ed Etoli  insieme misti; in molte d'Italia e sue isole, Tirreni, Fenicii, Liguri,  Viteli, Siculi, Pelasgi, Elleni, ed altri ancora; ed in nessuna di esse  furono caste mai, in tutte fu popolo: dico, popolo potente a  democrazia.</p>
<p>E in tutte fu e dovett'essere potente aristocrazia. Aristocrazia è, e si  forma dappertutto; è compagna immanchevole d'ogni popolo, d'ogni  democrazia, poiché non è altro che una parte di esso, la parte più  potente di esso. Ma negli Stati commerciali dove il popolo è potente  tutto, i più potenti fra esso sono necessariamente molto potenti. Dov'è  commercio è ricchezza; dove ricchezza, disuguaglianza; e dove  disuguaglianza, aristocrazia; e dove molto commercio, molta  ricchezza, molta disuguaglianza, molta e molto ricca aristocrazia.  Questo è semplice aritmetica; o più semplice senso comune, evidenza,  verità inutile a dimostrarsi.</p>
<p>E quindi poi sorge una conseguenza immanchevole, e quasi  aritmetica parimente. In uno Stato, in una società qualunque, dove  possan molto più e molto pure gli scelti e più potenti fra i più, non può  poter molto uno qualunque; dove possono molto la democrazia e  l'aristocrazia, é impossibile che possa molto la monarchia.</p>
<p>Le tre forme non possono consistere, se non facendo e tenendo  uguali le parti di potenza di ciascuna delle tre: dico uguali, non  positivamente, ma relativamente alla natura di ciascuna; di che  ragioneremo poi, quando siamo giunti a tempi più noti, e di che così  sia più facile ragionare. Ad ogni modo, già l'accennammo e vi  torniamo qui, poi: se una delle tre forme o potenze passi ad oltrepotere,  c'è rimedio nelle due potenze restanti minori ma che si uniscono. Ma  se passino ad oltrepotere due insieme, non v'è più rimedio; é  conseguente che ceda, cada la terza. Come può esistere una terza parte  di un tutto, dove le due altre parti crescano indefinitamente? - Noi  vedemmo al crescere della monarchia e dell'aristocrazia, cedere, cadere  naturalmente la democrazia; or veggiamo, al crescere della democrazia  e dell'aristocrazia, cedere, cadere la monarchia. Cadde, dappertutto, dal  Bosforo a Calpe, da Bisanzio a Cadice, da Tiro a Marsilia, e nelle  penisole ed isole intermedie, e nei popoli all'intorno dappertutto,  uniformemente, nel breve spazio di due o tre secoli dall'VIII al V  avanti Gesù Cristo, con una eccezione sola che si sappia, Sparta; in che  sola fra tutti quegli spazi si mantennero i re, si mantenne il governo  triplice primitivo.</p>
<p>Il fatto è certo; e la spiegazione si potrà facilmente espor meglio;  ma non credo che possa esser diversa. Le oppressioni di questo o quel  re legittimo, le mutazioni delle dinastie, furono occasioni non cause, o  tutt'al più cause secondarie, locali. La causa prima ed universale fu la  natura degli stanziamenti occidentali, tardivi, dispersi, piccoli e  commerciali.</p>
<p>Ma ci resta ora a cercare una spiegazione ulteriore e non meno  importante; come, perché, cacciati i re, sorti gli Stati senza re, le  repubbliche aristocratiche e democratiche, elle cadessero in  democrazie pure.</p>
<p>Se non che la spiegazione è già da noi fatta a mezzo  anticipatamente. Che, tolta di mezzo una delle tre potenze primitive, le  due altre non possono vivere insieme senza contender subito, e finir  più o men prontamente colla vittoria, collo stabilimento del governo  puro d'una delle due; è chiaro per sé, è già spiegato da noi, è già  confermato dal fatto dell'altra combinazione binaria, risoltasi in  unitaria, nelle monarchie pure occidentali. Resta quindi solamente a  cercare: come, perché della combinazione binaria, aristocrazia  e democrazia, sorgesse la unitaria democrazia pura; come la  democrazia vincesse l'aristocrazia.</p>
<p>Se non che nemmeno questo è molto difficile. - E per vero dire, se  si tenga fermo che cosa sia l'aristocrazia, non altro che i più potenti  della democrazia, non altro che una parte della potenza comune, una  parte dunque, qual ch'ella sia, minore del tutto; ne nasce naturalmente  che entrando in contesa il tutto colla parte, il tutto dee rimanere  vittorioso. In altre parole: l'aristocrazia è una potenza naturale  naturalissima, immanchevole ma variabile, dipendente da fatti  variabili, vivente in variabili condizioni: or la schiatta, o nobiltà  originaria; or i servigi dei padri, e nobiltà acquistata; or anche  l'elezione popolare, o nobiltà costituita, legale; or la ricchezza. Ma le  schiatte invecchiano, e tanto più, quanto più potenti; i servigi de'  padri si dimenticano ne' nepoti degeneri, o solamente non eguali; e i  privilegi dati da leggi antiche si mutano col disuso, o con leggi nuove;  e la ricchezza muta ad ogni generazione. Insomma, non fu, non é, non  sarà mai un'aristocrazia che non invecchi. Ed è vero che sempre fu, è, e  sarà surrogata da una nuova, sorgente sulle rovine dell'antica. Ma  intanto? Nell'età intermedia, o come si suoi dire di transizione? in  quella dove degenera l'antica, e non è per anco riconosciuta la nuova?  In questa età è naturale, è immanchevole che possa più di lei la  democrazia; che, scemata, confusasi, cancellatasi la parte, rimanga  solo potente il tutto: la storia di tutte le aristocrazie si riduce a poche  parole uniformi: sorge contemporanea con qualunque popolo, parte  distinta di esso; si confonde a poco a poco con esso, rientra la parte nel  tutto; risorge diversa, perché è parte naturale, necessaria di esso. - Ciò  sempre è dappertutto.</p>
<p>Ma ciò più facilmente negli Stati commerciali, dove la nobiltà  originaria e la legale son poca cosa, la ricchezza tutto. - Atene,  Smirne, Marsiglia, Cartagine, ebbero lotte meno lunghe tra  l'aristocrazia e la democrazia, vittorie più pronte di questa, che non  Tebe, Sparta, e Roma.</p>
<p>Ed anche tutto ciò sarà od è già spiegato meglio, e più lungamente  da altri, che non posso o so io. Ma non credo  che possa essere  spiegato altrimenti. Perciocché anche qui si trovano spiegazioni,  occasioni, cause secondarie diverse in ognuna delle città antiche; ma  per cercar ch'io faccia, non trovo causa universale al fatto universale di  quell'età, se non quella universalissima a tutte le età: che tra  l'aristocrazia e la democrazia trovantisi in presenza, sempre, per  natura, debbe vincere la democrazia; tra la parte e il tutto, sempre il  tutto. Né cercando in mia memoria, trovo una sola eccezione antica; e  ne trovo due sole moderne, Venezia e Genova.</p></div2>
<div2 type="capitolo"><head>CAPO OTTAVO</head>
<argument><p>L'ESEMPIO MORALE DELLE RIVOLUZIONI DI  LIBERTÀ.</p></argument>
<p>Dicevo poc'anzi, che chi voglia intender bene la condizione delle  genti orientali antiche, non ha guari a ciò se non i tre esempi degli  Israeliti, di Cashmir, e della gente centrale cinese, per la buona ragione  che di queste tre sole rimangono storie sufficienti. - Ora dico, che chi  voglia intender bene le condizioni delle genti o città occidentali, non  ha guari a ciò se non le tre città d'Atene, Sparta e Roma; per la ragione,  che, tenuto conto della abbondanza relativa di storie occidentali  rimanenti, quelle tre città sono pur quelle che ne hanno  incomparabilmente più. - Di tutte l'altre città occidentali non si  potrebbero fare se non incompiutissime, ma di quelle tre si potrebbero  far compiutissime storie costituzionali.</p>
<p>Come poi noi che usiamo ma non facciamo qui storie, ci  contentammo poc'anzi di accennar quella degli Israeliti, lasciando le  due altre pur fattibili per l'Oriente; così qui pure lasceremo i due  esempi greci quantunque noti, ci contenteremo del romano notissimo.  Forse è pigrizia od ignoranza mia; ma ad ogni modo io sono  nemicissimo dell'erudizioni che si chiamano peregrine, e non sono  amico nemmeno delle meno recondite; ed amando citar gli esempi più  volgari, mi persuado che siano pur più amati da' leggitori o  almeno da più leggitori. Io vorrei fare come Tiziano, che prendeva i  suoi colori a Rialto, dove li prendeva ogni altro: se non che qui  appunto sta la difficoltà; dai colori e coi pennelli medesimi, l'uno ritrae  le immagini della natura, altri quelle solamente della propria fantasia.</p>
<p>La storia esterna di Roma, quella delle sue conquiste, del suo  imperio in Italia e tutto intorno al Mediterraneo in Africa, Europa ed  Asia, ha senza dubbio una grandissima importanza storica: ma non ne  ha guari niuna politica oramai. Dico più: ne ebbe gran tempo una falsa;  ispirò senza dubbio molti uomini, molte città, molte nazioni  conquistatrici. Si tentò rifare sovente l'imperio romano; ma fallì,  doveva fallire il tentativo. L'imperio romano è l'ultimo de' grandi  imperii dell'antichità; riman l'ultimo, dopo quattordici secoli moderni;  né è probabile in niun avvenire prevedibile, che se ne rifacciano altri  simili; quelli che si tentassero, rimarrebbero, secondo ogni presente  probabilità, poco più che imitazioni mal adattate ai tempi, minori in  estensione, e minori in durata; come quella che vedemmo noi in nostra  gioventù. A che torneremo poi a luogo suo.</p>
<p>All'incontro, la storia interna o costituzionale di Roma ha una  grande importanza, non solamente storica, ma politica. Senza dubbio la  monarchia, l'aristocrazia, e la democrazia di Roma furono diverse assai  dalle nostre; ma furono pure tre poteri distinti, tre poteri che ebbero i  medesimi interessi, i medesimi impulsi naturali che hanno adesso; tre  poteri combinabili né più né meno come quelli d'adesso, e che si  combinarono poi così, ed in periodi così lenti e grandiosi, che ne  risulta una chiarezza, un insegnamento, superiore, incomparabile con  qualunque altro. Quel ciclo che si può dir normale, della Monarchia  mista, triplice, Aristocrazia e Democrazia, e Democrazia pura, che  dicemmo comune a tutte le cittaduzze antiche, si mostra più grandioso  in Roma; e vi si aggiunge poi, dopo il periodo terzo, un quarto della  Monarchia pura od assoluta, la più assoluta forse che sia stata mai; ed  un quinto, la caduta sotto allo straniero, la caduta la più grande,  gli stranieri più barbari che sieno stati pur mai. - Il gran ciclo politico,  composto de' suoi cinque periodi, non si trova così compiuto in  niuna storia come in quella di Roma.</p>
<p>Il periodo primo del governo triplice fu probabilmente poco  diverso da tutti gli altri primitivi e contemporanei. E si noti questo, che  durò senza cenno che abbiamo di variazioni anteriori fino all'anno  4. . . . avanti G. C., cioè, fino al 2500 all'incirca del genere  umano presente. Né qui corre poi ombra di dubbio sull'esistenza dei tre  poteri; i re son numerati, nominati ad uno ad uno; i patrizi si trovano  fin da Romolo o Quirino, il fondatore o rifondatore della città; e il  popolo colle sue adunanze varie, or per tribù, or per curie. Se non si  voglia chiamar questo, governo triplice misto, delle tre potenze, io non  so quale possa dirsi tale dagli storici, od inventarsi da filosofi politici.</p>
<p>E durò tal periodo.. Né finì qui, come altrove, per prepotenza del  commercio e delle ricchezze; ché Roma era povera ancora; e se  commerciante (come pur ne sono alcuni indizi), non l'era tanto da  doversi mutare per ciò. Ma Roma dell'anno....... aveva già esempi  numerosi, e già antichi, di tali mutazioni, nella Grecia propria, nella  Magna Grecia, e forse in altre città italiche circonvicine; e li seguì  tanto più facilmente, che erano fin dall'origine sua prepotenti i patrizi  ed il popolo, poco potenti i re. - Non so se sia stata fatta mai, o se  perciò degna di farsi, quest'osservazione: che, dei sette re che si  contano da Roma fondata o rifondata, Romolo solo fu re di schiatta,  tutti gli altri eletti, e che Romolo e i cinque successori suoi non ebber  fìgliuoli che si sappia; e il primo che n'ebbe, fu cacciato. Sarebbe egli  che all'aristocrazia prepotente non garbasse l'eredità dei loro re, che ne  allontanassero in qualunque modo i figliuoli? Del resto è un semplice  dubbio, come tanti e troppi altri che si fecero di quell'età romana. Avrò  almeno il merito di non fermarmivi.</p>
<p>Il grande periodo di Roma, il periodo che non sarà studiato né  esaminato troppo mai da niun uomo politico di qualunque età, é quello  della repubblica mista d'aristocrazia e democrazia, di quella  lotta tra l'una e l'altra che incominciò alla domane della cacciata dei re,  e che durò fino alla battaglia di Filippi, od anzi fino alle proscrizioni  de' triunviri, .....anni.</p>
<p>E vi ha in istoria ed in politica una scuola onesta, ma piagnona, la  quale, appena trova guerre fuori o parti addentro ad uno Stato, si ferma  a scandalizzarsene e deplorare come vizi e sventure. E lascio qui le  guerre di che già toccai, ed a cui tornerò. Ma delle parti (di che avrei  potuto e forse dovuto parlar prima), non posso tardar più oramai a dire,  a protestare: che tutti que' piagnistei sono, a parer mio, una vera  fanciullaggine; che io m'aggiungo qui compiutamente a quel  Machiavello cui fuggo per lo più, e a tutti quegli altri, i quali veggono  nelle parti non altro che una necessità, una inevitabilità, una  condizione nativa ed indistruttibile di qualunque Stato libero, il quale  non è politicamente libero se non per ciò ed in ciò, ch'egli ha parti.  Finché lo Stato non può aver parti legalmente, legittimamente  contendenti, ei non é libero; al dì, all'ora che le parti non possono più  contendere così, ei non è più libero. Chi deplora le parti legali, deplora  la libertà, invoca un governo assoluto e tirannico, regio, aristocratico, o  democratico; nel quale poi se venga, non avrà guadagnato nulla, se non  di mutar le parti legali ed aperte in illegali e nascoste, le parti  propriamente dette in fazione. O parti o fazioni sempre furono, sono e  saranno; meglio parti, che fazioni. Dico più, dico forse uno scandalo  confesserò che quanto più veggo e studio governi liberi ed assoluti, io  non so trovar altro vantaggio chiaro di quelli su questi, se non quella  sostituzione delle parti alle fazioni. Ma mi pare un vantaggio immenso.</p>
<p>Tra le parti poi, le più naturali, le più antiche, le più costanti, le più  presenti, le più indistruttibili, le più normali mi paion quelle  dell'aristocrazia e della democrazia, de' grandi quali che sieno e del  restante popolo; Patrizi e Plebe in Roma antica, Tories e Whigs e  Democratici nella presente America. Dove furono, dove sono queste  due parti, dove e finchè contendono, io veggo essere stata ed essere  libertà, operosità, miglioramenti ed  ingrandimenti dello Stato;  quando cessa la contesa, quando succede la vittoria dell'una o dell'altra  parte, veggo succedere insieme, libertà spenta, se non di nome almen  di fatto, pigrizia, esazioni, decadenza, caduta. E dico dunque: non è la  contesa, è la vittoria che è cattiva e di che bisogna scandalizzarsi; e la  lunghezza della contesa è tutt'altro che macchia nella storia, tutt'altro  che danno nella realtà; è la più gran gloria che possa essere a una  nazione libera (repubblica o regno misto che sia), è fra le maggiori,  forse la maggiore causa della loro grandezza.</p>
<p>E la repubblica romana che seppe far durare questa contesa ....  anni, due o tre volte tanto che non le altre antiche greche, italiche,  asiatiche, affricane, cinque o sei volte tanto che le italiane del medio  evo, cento volte tanto che le recentissime europee, mi sembra perciò  essere stata la più ammirabile, o forse la sola ammirabile, delle  repubbliche che sieno state fino a noi; che siam lungi dal poter giudicar  pur anco della anglo-americana.</p>
<p>Dico, che nella repubblica romana furono ammirabili l'aristocrazia,  o forse anche più la democrazia, per quella reciproca moderazione la  quale appunto fece durare la loro contesa.</p>
<p>L'aristocrazia difese i suoi privilegi, il suo ordine; e questa é una  virtù. Un'aristocrazia che non difende i suoi privilegi, si distrugge; e  distruggendosi, finisce il tempo della buona contesa, incomincia quello  della mala vittoria, e per lo più inaugura quello pessimo delle  rivendicazioni, delle controrivoluzioni; quando, pentita poi, ella vorrà  stoltamente ripigliare ciò che vilmente cedé. Tengasi a mente quella  troppo famosa seduta d'agosto 1789, in che  l'aristocrazia francese fece, come, si suol dire, sagrificio de' suoi  privilegi sull'altare della patria. Che vi guadagnò quella patria? La  vittoria immediata della democrazia primamente, poi dell'oclocrazia,  poi della demagogia, poi la tirannia d'uno, poi una, due monarchie  caduche, poi una repubblica più che mai democratica, ed ora un nuovo  imperio assolutissimo; contro i quali o le quali sempre, salve  pochissime eccezioni, fu, operò, intrigò, e poté la pentita aristocrazia. -  Tutto ciò per 63 anni; que' medesimi, lungo i quali, la  contesa legale, pacifica, prudente da ambe le parti, portava l'Inghilterra  a quello splendore, quella libertà, quella ricchezza, quella coltura,  quella civiltà, quella potenza crescenti, che si possono invidiare ed  insultare vanamente, ma non negare; quella potenza, quel primato fra  le potenze compagne in civiltà, che è ora, e per tutto l'avvenire  prevedibile, migliore o sola possibile imitazione dell'ultimo fra i  grandii imperi dell'antico imperio romano.</p>
<p>L'aristocrazia romana fece per . . . . anni ciò che fa l'inglese da  164; difese i suoi privilegi quanto poté, li cedette quando fu  opportuno. Questo è il solo mezzo di far durare la contesa; la quale  s'accorcia, sia che si ceda troppo presto o troppo tardi: ondeché qui sta  la scienza, qui l'arte; saper vedere il tempo delle concessioni. -  L'aristocrazia romana fece subito (.... anni dopo la cacciata dei re), alla  democrazia la concessione d'un magistrato proprio di lei, d'un  magistrato il quale fu il rappresentante di lei, non già nella potenza  legislativa, ma nella esecutiva, che era primamente tutta  dell'aristocrazia, e di che ella la democrazia diventò partecipe così;  concessione massima nel fatto, nella pratica. E l'aristocrazia romana  fece in breve la concessione massima in teoria, la concessione che era  in somma ricognizione di ciò che bene o male si chiama sovranità del  popolo, la concessione della provocazione al popolo, od appello ultimo  di qualunque affare all'assemblea popolare, al voto universale. E fece  poi la concessione delle nozze romane tra patrizi e popolani, che era la  concessione massima che potesse fare in que' costumi, dove non  solamente eran proibite le nozze tra patrizi e plebei, ma dove patrizi e  plebei non facevan nemmeno le medesime nozze, non aveano leggi,  sanzioni, riti, religioni uguali ne' loro matrimoni. E fece finalmente  la concessione ultima, e che sola oramai restava a fare, e che  comprendeva i sagrificii di tutti i lor privilegi, religiosi, politici, legali  e costumali, la concessione della eleggibilità a tutti i carichi curuli o  maggiori, que' carichi che, prendendo gli auspicii (consacrazione  religiosa ed augurio di qualunque impresa civile o militare), erano  dall'origine stati serbati dalle famiglie originarie come lor  prerogativa e privativa; que' carichi che comprendevano poi tutta  quanta la potenza esecutiva dello Stato. Il che conceduto alla  democrazia, rimaneva a questa; 1<hi rend="apice">o</hi> per la provocazione al popolo la  sovranità di diritto, l'ultima decisione delle leggi, degli affari correnti e  de' giudizi; 2<hi rend="apice">o</hi> la metà della potenza legislativa, anche negli  affari comuni e non provocati, per mezzo delle assemblee popolari  ordinarie; 3<hi rend="apice">o</hi> la comunanza di tutti i carichi, di tutto il potere  esecutivo, di tutti gli affari, salvo alcuni riti religiosi diventati  insignificanti; 4<hi rend="apice">o</hi> più finalmente un magistrato proprio, un  magistrato terribile, il tribunato.</p>
<p>Io so che stivo troppa roba insieme, e troppa pure ne lasciai. Né  tuttavia lascerò questa. - Il massimo degli errori che potesse far mai  qualunque aristocrazia, è quello che fu fatto da parecchie nostre  italiane del medio evo, e chiamato da esse <emph>chiusura del libro  d'oro</emph>: sieno pure quante si vogliano le prerogative dell'aristocrazia,  finché o subito che elle sono accessibili ai popolani, elle sono  incomparabilmente meno odiose; se non altro se ne divide la forza  totale del popolo in due, ne rimangono separati dalla parte democratica  e fatti di parte aristocratica tutti coloro che sperano, che sono vicini a  passar dall'una all'altra, cioè appunto i più potenti fra essi. Ma quando  son chiusi i libri d'oro, esclusi in perpetuo i popolani allora da'  privilegi, allora è conseguente, è naturale, è normale, è giusto, è  perpetuo che sieno odiati, combattuti, finché sieno spenti que'  privilegi o que' privilegiati, o gli uni e gli altri. - E queste chiusure di  libri d'oro si posson fare poi e si rifecero in due modi - o per legge,  come fu di quella aristocrazia italiana, che è il modo più stolto, ma il  meno difficile a disfare con un'altra legge; ovvero per conseguenza  naturale ed antiquata delle origini, quando lo Stato fu fondato da  alcune famiglie che serbarono i privilegi; che è il modo più naturale e  più scusabile, ma il più difficile a disfare ed a correggere, perché tu  puoi bene aggregare uomini nuovi alla nobiltà antica colle leggi, ma  non nell'opinione, che li tien separati; come si vede in quel Duca di  San Simone, che deplora quasi la più gran disgrazia  di Francia,  che non vi si tenessero ben separati i nobilitati dai gentiluomini, e i  gentiluomini da' gran signori. - Ora io non so se non due aristocrazie  al mondo, le quali quantunque aristocrazie originarie abbiano saputo  sciogliere bene questo difficilissimo ed importantissimo problema, di  tener sempre aperto lor libro d'oro: l'inglese e la romana; e ciò fecero al  medesimo modo colle due medesime leggi od usanze, a cui  sapientemente si piegarono a poco a poco. 1<hi rend="apice">o</hi> Non chiamando, non  privilegiando aristocrazie, non tenendo per aristocrazia se non quella  legale de' membri del Senato o Camere de' Pari, concentrando in  esso tutta l'aristocrazia di fatto, di nome, di opinione; 2<hi rend="apice">o</hi> e lasciando  aperto il Senato a tutti coloro che abbiano ben servito lo Stato; 3<hi rend="apice">o</hi>  lasciando aperti i carichi a tutti i membri della democrazia. - Se le altre  aristocrazie avessero avute queste tre leggi, ed usanze ed opinioni  prudenti, se non si fossero abbandonate alle stoltissime opposte, invece  d'essere odiate e combattuto fino alla morte, elle sarebbero state odiate  e combattute sì, ma molto più lentamente ed utilmente, avrebbero dato  luogo a que' lunghi e magnifici periodi, che non si vider pur troppo  mai se non in quelle due politiche nazioni.</p>
<p>Il fatto sta, che le aristocrazie orientali furono tutte tiranniche,  inumane al popolo che ridussero a caste servili, servili esse poi, serve  in corte al re, gran re despotico; le aristocrazie greche furono mal  costituite, disgiunte, molli, cedenti presto i lor privilegi appena  restaron sole a contender colle democrazie; le aristocrazie delle genti  barbare fondatrici di regni romano-barbari, furono tiranne a' popoli  conquistati ridotti a caste servili, e tiranne poi a' lor principi,  dividitrici, rovinatrici dello Stato, prodi in guerra, ma perpetuatrici di  questa, ritardatrici d'ogni beneficio di pace, prolungatrici e quasi  palladii della barbarie; e le aristocrazie delle monarchie moderne  furono non più che corruzioni di quelle barbare feodalità, che non  seppero lasciare a tempo, né mutare secondo i tempi (come si suol  dire), ma dico io secondo le regole eterne di ogni buona aristocrazia di  qualunque tempo. - Il fatto sta, che non furono al mondo se non due  aristocrazie politicamente grandi: la romana antica e  l'inglese  moderna. - E chi non vuol credere a' miei brevi cenni, ricorra alle  storie lunghe, e crederà.</p>
<p>Ma per quanto ammirabile sia stata l'aristocrazia, tal fu anche più  la democrazia della repubblica romana; se tal sia il soffrire colla forza  in mano, pazientemente, prudentemente per la patria, più che non lo  stesso prudente cedere a quella forza.</p>
<p>Appena cacciati i re, la democrazia, il popolo o plebe, reclamò sua  parte del governo dai patrizi che lo avean tutto. Non l'ottenne, prese  pazienza per ....anni. E intanto le sue premure, o, come or si dice, la  sua passione non oltrepassò i termini legali. Se ben mi sovviene,  Machiavello ammirò assai la pazienza del popolo romano, quando,  invece di far tumulto nel foro e per le vie della città, si ritirò sul Monte  Sacro; e di là pure tornò, arrendendosi docile al ragionamento,  all'apologo di Menenio Agrippa. E Machiavello se ne intendeva di  tumulti in piazza; ché in Firenze ne aveva abbondato. Ma noi presenti  ce n'intendiamo forse più; ché n'abbiam veduti in tutta Europa, e di  tutte le qualità. Quel ritiro sul Monte Sacro fu simile a que'  <foreign lang="eng">Meetings</foreign> irlandesi ed inglesi, che capitanati di più da  un O'Connel e un Cobden, i più gran maestri di quest'arte, furono non  meno pazienti, non meno pacifici, non meno arrendevoli. Gli Italiani  del 46 e 47 pretesero sì,  incominciarono similmente, ma si lasciaron corrompere dalle sette, che  non erano in Roma antica, e se erano in Inghilterra non furono lasciate  introdursi. Ad ogni modo, come ai dì nostri gl'Irlandesi e gl'Inglesi  ottennero con queste dimostrazioni pacifiche la libertà di religione e  quella del commercio, così l'antica plebe romana ottenne il Tribunato.</p>
<p>Ma ottenutolo, non ne fece mai uso; non esprimeva guari,  nemmeno legittimamente, la sua vittoria legale per anni. I primi tribuni  della plebe che abbian destati tumulti gravi e pericolosi alla patria,  furono i Gracchi e lor compagni e coetanei. Ma anche questi tumulti,  pericolosi senza dubbio per la forma, avevano scopo, pretese tutt'altro  che esagerate, popolarmente tiranniche, o, come or si direbbe, radicali.  Perciocché domandavano le leggi agrarie; ma queste eran  tutt'altro, che tutto ciò il quale or si suol chiamare tale  con ignorantissima imitazione. Non erano pretese socialiste o  comuniste per rivedere i conti alle antiche proprietà, per risalire alle  origini di esse, per rifarne una nuova e più equa distribuzione; erano  leggi domandate per una più equa distribuzione di alcune proprietà  nuove, delle proprietà coloniali ultimamente conquistate. Sarebbe  lungo, fuor di luogo, ed inutile qui il cercare chi avesse ragione e chi  torto legale in quella contesa tra l'aristocrazia e la democrazia: ma in  un giudicio d'equità la quistione rimarrebbe poco dubbiosa; là aveva  tutto per lei, la lunga parte presa, il molto sangue sparso da lei nelle  conquiste, la sua povertà, i debiti ond'era aggravata verso i patrizi.</p>
<p>Perciocché s'aggiunse di continuo quest'altra questione, scandalosa  anzi che no per l'aristocrazia romana. Non ricca questa  proporzionatamente più che la plebe al tempo de' Cincinnati, o de'  Furii, non avida al tempo di Pirro, diventò a poco a poco avida, ricca,  avidissima, straricca, al tempo che le conquiste sue s'estesero dalle  città italiche circonvicine similmente piccole e povere, alle città  marittime e commerciali della Magna Grecia, di Sicilia, d'Affrica,  d'Iberia, della Grecia, dell'Asia. Allora l'oro, i metalli, il numerario,  s'accrebbero a dismisura in Roma; ed accrescendosi, ne scemò il valore  relativo; il quale scemando, crebbe necessariamente il prezzo d'ogni  cosa, delle stesse derrate più necessarie ed alimentarie. Ondeché,  mentre si arricchiva l'aristocrazia, e tutt'al più qualche aderente,  qualche cliente di essa, od anzi per lo più qualche liberto di essa, la  povera plebe s'impoveriva più e più. - Se Roma fosse stata città  commerciale od industriale, la plebe, i mercanti, gli operaj avrebbero  trovato compensi vari in questa stessa abbondanza di ricchezze in  generale, e di numerario in particolare. Ma in una plebe in parte  agricola, per vero dire, ma nella maggior parte proletaria, una plebe di  clienti e indebitati verso i ricchi, l'arricchimento ulteriore di questi non  era che impoverimento de' poveri, allargava la sproporzione,  accresceva la dipendenza privata e pubblica di questi a quelli. - E la  plebe romana sopportò pur tutto ciò per uno o più secoli.</p>
<p>Riassumiamo in poche parole: Cacciati i re, tolta di mezzo  la monarchia nell'anno 509, il governo triplice rimane  duplice solamente, aristocrazia e democrazia. E incominciando subito  contesa tra le due, questa durò (per la mirabile moderazione delle due,  per le mirabili concessioni della prima, la più mirabile sofferenza della  seconda, 400 anni almeno fino a Mario (100 avanti Gesù  Cristo). Quest'esempio, questa durata di moderazione reciproca delle  due potenze, delle due classi aristocratica e democratica, è finora unico  al mondo: quel d'Inghilterra non è da mettere al paragone, perché ivi è  la monarchia moderatrice. Quel d'America è novissimo, non arriva ai  tre quarti d'un secolo. Quelli delle aristocrazie veneta e genovese, son  piuttosto di moderato assolutismo dell'aristocrazie che non di moderata  contesa fra aristocrazia e democrazia. Oltreché tutti questi esempi sono  interrotti da rivoluzioni. E Roma aristocratico-democratica non ne  soffrì una in que' quattro secoli né per alcuni altri anni ancora.</p></div2>
<div2 type="capitolo"><head>CAPO NONO</head>
<argument><p>CONTINUA.</p></argument>
<p>Come, perché finì questa reciproca moderazione, e si venne a  guerra aperta? Come, perché vinse la plebe? A chi non ricerchi che le  cause generati, si può dire: 1<hi rend="apice">o</hi> che la moderazione finì perché  appunto aveva già durato più che non suole tra due poteri che non  abbiano un terzo a moderatore: 2<hi rend="apice">o</hi> che venutosi a guerra aperta,  vinse la plebe, perché in tal guerra sempre vince questa, più numerosa,  più forte materialmente.</p>
<p>Se poi si vogliano cercare le cause speciali, le occasioni molte, se  ne trovano: ma queste principalmente. La plebe romana dell'ultimo  secolo avanti Gesù Cristo non era più quella de' secoli anteriori; non  era più composta di que' discendenti de' fondatori, i quali, patrizi  o plebei, serbano le  tradizioni, gli affetti, i rispetti, l'amor  patrio de' Quiriti primitivi; era primamente in gran parte, ed a poco a  poco per la maggior parte composta di liberti o schiavi emancipati, e di  altri italiani estranei all'antica Roma ed alle tradizioni, ai rispetti, agli  affetti di lei. La costituzione rimaneva la medesima; ma coloro che la  mettevano in opera eran diversi da coloro per cui ella era stata fatta, o  meglio da cui ella era stata fatta e fatta per sé stessi, per le proprie  condizioni; fu naturale, era inevitabile che non s'addossasse a queste  genti nuove. <emph>Le genti nuove e i subiti guadagni</emph> perdetter Roma  antica come Firenze, come tante altre repubbliche moderne; con questa  differenza che in niuna repubblica antica o moderna si indugiò tanto ad  introdur genti e guadagni nuovi, epperciò niuna durò come lei.</p>
<p>E qui è il luogo di fare per la prima volta un'osservazione,  importante a capire la natura delle libertà antiche, più importante poi  quando avremo a capire la natura delle libertà moderne. Le libertà  politiche, le partecipazioni al governo dell'antico Occidente (che in  Oriente fu tutt'altro) non passarono guari mai la cerchia materiale d'una  città. Sia ne' governi triplici primitivi, sia nelle repubbliche  aristocratiche e democratiche, le aristocrazie e le democrazie partecipi  de' governi non furono mai se non quelle degli abitatori effettivi o  cittadini d'una sola città. In Grecia e sue colonie, il diritto di  cittadinanza e partecipazione al governo fu variamente esteso o  ristretto ai Greci forestieri (non mai a' Barbari) che venivano ad  abitare la città. Le città più democratiche, e massime le marittime  commerciali, lo concedettero più facilmente; le aristocratiche ed  interne, più difficilmente. Atene fu forse la più liberale in tali  concessioni: Sparta la più avara, tantoché, dopo la sconfitta di Leuctra,  il numero dei cittadini investiti di diritti politici fu ridotto a poche  centinaia, e vi si ebbe a temere che venisse a mancare. Ma in nessuna  di esse non fu conceduto a niun abitante di altre città, o conquistate od  anche colonie. E questa fu senza dubbio una delle cause principali a  qualunque di quelle città, il fondare una potenza durevole ed estesa  nella patria comune fra la comune ed estesa nazione greca. Anche  all'epoca della loro maggior potenza, Atene, Sparta o Tebe, che  furono successivamente le più potenti, non pretesero mai ad altro che  ad alleanze numerose, al primato in queste alleanze, al primato od  <emph>egemonia</emph>, nella Grecia intera; non pretesero, non immaginarono  nemmeno, non ebbero nemmeno nome a ciò che gli antichi Romani,  più ambiziosi, pretesero, stabilirono e chiamarono <emph>impero</emph>, e  tanto meno a ciò che i degeneri successori degli imperatori romani  chiamarono poi <emph>dominio</emph>.</p>
<p>Io non credo a quell'ambizione precoce dell'imperio del mondo  che Montesquieu, Machiavello, ed anche Livio, suppongono ne'  Romani primitivi da Romolo a Camillo. Ma dopo che questi, chiamato  nelle tradizioni secondo fondatore di Roma, primo ebbe fermati i Galli  nell'estendere del loro imperio in Italia, primo asserita l'indipendenza  di quella, io credo che appoggiata a tal vittoria, a tal gloria, o a tal  servigio vero alle schiatte antiche della patria comune, non tardasse a  sorgere l'ambizione romana; ambizione non più di primeggiar  solamente, non più di semplice egemonia alla greca, ma d'imperare in  modo nuovo, intorno, su tutta la penisola. Ed usarono perciò un modo  nuovo; o, per parlar più esatto, estesero in modo nuovo un modo  antico. Avevano già esteso in gran parte i diritti politici de' cittadini  primitivi (<foreign lang="lat">Jus Quiritium</foreign>) ai consanguinei latini  (<foreign lang="lat">Jus Latii</foreign>). Ma ora allargando le conquiste, allargarono  le concessioni ad altre città, altre genti di altre schiatte, che  incominciarono allora a comprendersi sotto il nome antico, ma fin  allora più ristretto, d'Italia (<foreign lang="lat">Jus Italicum</foreign>). È vero che il  <foreign lang="lat">Jus Quiritium</foreign>, rimase più compiuto, comprese più  prerogative politiche che il <foreign lang="lat">Jus Latii</foreign>, e questo più che  il <foreign lang="lat">Jus Italicum</foreign>; ma in somma anche i due ultimi  compresero molti diritti politici, molte partecipazioni o almeno facilità  ad ottenere partecipazioni al governo di Roma, facilitazioni per que'  sudditi nuovi dello Stato ad ottenere la cittadinanza intiera degli antichi  Quiriti, a venir votare in foro, sulle leggi, sulle elezioni romane quirite.  Latini od Italici non esercitavano tal diritto sommo se non  individualmente, quando venivano materialmente nell'<emph>Urbe</emph>, nel  <emph>Foro</emph>; ma in somma lo esercitavano talora, ogni  volta  che il volevano e potevano materialmente: ed era novità, concessione,  invenzione, progresso di libertà, non veduta, non immaginata fin allora  nell'antiche civiltà; progresso oltre il quale non rimaneva a fare se non  uno, se non quello che vedremo fatto un milleduecento anni appresso,  in seno alla civiltà cristiana, il progresso della <emph>rappresentanza</emph>.</p>
<p>Ma intanto questo progresso primo de' Romani, doveva,  facilitando naturalmente l'estensione, la stabilità dell'Imperio, aver  pure un grave inconveniente interno: l'inconveniente testé segnalato, di  mutare, guastare, pervertire, la natura de' due corpi politici primitivi,  il Senato e il Popolo Romano. Meno male per il Senato; nel quale non  entrandosi per nomina (come nella Camera alta d'Inghilterra e di  parecchi altri Stati moderni) ma solamente dopo aver conseguito il  sommo de' magistrati romani, la mutazione e corruzione fu molto  più lenta. Ma nell'assemblea popolare, nel foro, la corruzione che erasi  fatta con poco male finché non vi furono introdotti se non i Latini del  medesimo sangue, della medesima schiatta, medesime tradizioni,  medesime passioni, medesimi interessi; e con più danno ma lentamente  finché non vi fu introdotto se non pochi altri Italiani di sangue, di  passioni, d'interessi diversi; precipitò poi in quell'ultimo secolo avanti  Gesù Cristo, che fu ultimo insieme dell'antichità e della repubblica  romana, quando appunto le città italiche si sollevarono per ottenere  l'estensione del diritto italico, l'estensione di loro partecipazione alla  repubblica, e quando Mario, uomo nuovo, plebeo italico, e primo gran  capitano che si facesse capopopolo, ebbe preso a proteggere, a  promuovere ed ottenere quest'estensioni del numero della potenza  democratica contro a Silla e l'aristocrazia romana. E Silla e  l'aristocrazia vinsero, per vero dire, ultimamente Mario e la  democrazia intorno all'anno 79. Ma fu per poco. La  democrazia era accresciuta in numero, in forze materiali, ed era già un  gran fatto, un grande squilibrio (anche in tempi e luoghi e condizioni  diversissime, il numero duplicato de' rappresentanti democratici fu  un grande squilibrio negli stati-generali francesi del  1789); ma fu male peggiore, e, più che squilibrio,  rovesciamento della cosa romana di Quiriti, che una gran parte,  forse la maggior parte del popolo in Foro, non fosse più degli antichi e  moderatissimi Romani Quiriti, ma di Romani nuovi diversi, e come  tali, immoderati, avidi di novità, di tumulti, di rivoluzioni. Sovente le  cose nuove, le rivoluzioni traggon fuori uomini nuovi; ma gli uomini  nuovi traggono fuori cose nuove sempre, senza eccezioni.</p>
<p>4. La guerra aperta, non più solamente civile ma militare, non  più in Foro, ma a poco a poco intorno a tutta la cerchia del  Mediterraneo, e più in là dall'Atlantico all'Eufrate, durò, se si pigli dal  primo sollevarsi di Mario per la democrazia contra l'aristocrazia (anno  100) un cinquantadue anni; se dalle guerre italiche, prima guerra  civile tra Mario e Silla (anno 90), un quarant'anni; se dalla guerra  civile rinnovata tra Cesare e Pompeo (49) un anno solo, fino alla  battaglia di Farsalia (48), che lasciò la repubblica, il mondo romano  in mano a Cesare, l'erede di Mario a capo della parte democratica.  Qual differenza tra queste così brevi durate delle guerre civili, e quella  lunga di 400 anni delle contese legali, moderate, gloriose, tra  l'antica aristocrazia e l'antica democrazia!</p>
<p>Ma in somma, prese insieme le due contese, la civile e moderata, e  la militare a guerra aperta, tutta la contesa era durata 450 e più  anni.</p>
<p>La vittoria, ultima della democrazia non durò uno, non durò  niente, non esistette; separata dalla sua soggezione. Cesare, vincitore  dell'aristocrazia a Farsalia, vinse come capo della democrazia, ma  vinse per sé. Dittatore fin d'allora, dittator perpetuo poi poco appresso,  tentò il regno e fu trucidato (a. 44) in senato dall'aristocrazia. La  breve guerra che seguì e finì a Filippi (42) non fu più né tra  l'aristocrazia e la democrazia, ma per poco tra l'aristocrazia e la  monarchia; Bruto e Cassio, vincitori, non avrebbero probabilmente  potuto nemmeno essi restituire la democrazia, troppo corrotta, troppo  incapace oramai di ripigliare sua parte antica del governo. E le guerre  ultime poi che seguirono fino ad Anzio (31) non furono nemmeno  più guerre civili, ma tra i pretendenti al regno od imperio. - Il più abile  o più astuto vinse; miseri tempi, miseri popoli, dove vinse  l'abilità personale! L'abile, non grande Augusto non seppe ordinare  nemmeno una monarchia, né prendere nome franco di re, come aveva  voluto Cesare. Ordinò la tranquillità, la soggezione, niente più; facil  cosa in tempi e popoli stanchi. Serbò il nome di repubblica ed istituì la  più disordinata, la più sfogata, la più ampia, la più durevole delle  tirannie.</p>
<p>E fu errore tanto maggiore, che fuori della civiltà greco-romana,  in quelle genti da questa chiamate Barbari, durava dappertutto  l'esempio, il fatto del governo triplice primitivo e che, nel seno stesso  di quella civiltà ne durava la memoria non antica d'oltre a cinque  secoli; e che la scienza politica di que' tempi era fin d'allora giunta a  ciò, di por tale qualità di governo sopra tutte l'altre. Ma torneremo a  ciò nel seguente capitolo.</p>
<p>Riassumiamo qui l'esempio normale di Roma; e accennato  com'egli combaci con gli altri antichi ed anche moderni, tiriamone la  conseguenza, la regola, che è una delle più certe e più costanti di tutta  la scienza politica.</p>
<p>Il governo di Roma, fu il triplice primitivo per... anni. Cacciata la  monarchia, rimase la repubblica, misto di aristocrazia e democrazia, e  durò in contese moderate tra le due 400 anni, in guerra aperta altri  50, in tutto 450 all'incirca; e vincitrice la democrazia due volte  al principio ed al fine di questi 50 anni, non durò alla prima volta,  rilasciò il campo all'aristocrazia; non durò alla seconda, lasciò il campo  alla tirannia.</p>
<p>E così era avvenuto già in Grecia. I <emph>basilei</emph> antichi, legittimi di  razza e di moderazione, avean retto le diverse città col concorso  dell'aristocrazia e della democrazia. Cacciati essi, o venuti meno in  vari modi, erano pur sottentrate dappertutto (salvo Sparta) le  repubbliche variamente miste di aristocrazia e democrazia. Ma le  aristocrazie (salvo Sparta) v'eran durate meno che non durò in Roma  poi; e le democrazie v'avevan presa subito la preponderanza. Quindi  tirannie frequenti e più o meno durevoli qua e là, come quelle dei  Pisistratidi, e dei Trenta in Atene. E quindi poi per tutte quante e tutte  insieme la tirannia universale de' re macedoni; dopo la quale  non furono mai più restaurate so non per brevi tempi, e di nome più  che di fatto, qua o là le libertà; fino a che successe l'altra maggiore,  straniera, epperciò pessima tirannia de' Romani.</p>
<p>In Cartagine, medesima ma anche più breve serie. Re e regine  primitive col concorso di senato e popolo; e poi repubblica coi due  poteri; ma democrazia prevalente fin da quando quella entrò in guerra  collo straniero: onde in breve vittoria e tirannia di questo senza  nemmen passare per la tirannia nazionale.</p>
<p>Dappertutto nell'antico Occidente incivilito: governo triplice  primitivo; poi repubbliche aristocratiche e democratiche; poi  democratiche, poi tirannia.</p></div2></div1>
</body>
<back>
<div1 type="indice"><head>[APPENDICE]</head>
<list><head>LIBRO QUARTO. DELL'IMPULSO PRESENTE DI NAZIONALITÀ.</head>
<item><label>CAPO PRIMO.</label>I QUATTRO IMPULSI NATURALI DI MOLTIPLICAZIONE, DI DIFFUSIONE (COLONIZZAZIONE), DI AGGREGAZIONE, E DI DISGREGAZIONE, O INDIPENDENZA.</item>
<item><label>CAPO SECONDO.</label>L'IMPULSO DI NAZIONALITÀ COMPRENDE SEMPRE QUESTI QUATTRO.</item>
<item><label>CAPO TERZO.</label>LA NAZIONALITÀ DELLE GENTI MIGRANTI PRIMITIVE (PRIMA MIGRANTI, POI ERRANTI).</item>
<item><label>CAPO QUARTO.</label>LA NAZIONALITÀ DE' GRANDI-REGNI ORIENTALI.</item>
<item><label>CAPO QUINTO.</label>LA NAZIONALITÀ DELLE CITTÀ O GENTI STANZIATE O CITTÀ OCCIDENTALI.</item>
<item><label>CAPO SESTO.</label>LE NAZIONALITÀ ORIENTALI ED OCCIDENTALI AGGREGATE NELL'IMPERIO ROMANO.</item>
<item><label>CAPO SETTIMO.</label>LE NAZIONALITÀ ANTICHE DISGREGATE, UNA NUOVA AGGREGATA IN EUROPA NELL'IMPERIO ROMANO. NAZIONALITÀ MODERNE O PRESENTI EUROPEE(SECOLI V-VIII).</item>
<item><label>CAPO OTTAVO.</label>LE NAZIONALITÀ EUROPEE DI NUOVO AGGREGATE NELL'IMPERIO DI CARLOMAGNO (SECOLI IX-X).</item>
<item><label>CAPO NONO.</label>LE NAZIONALITÀ EUROPEE RISTABILITE (SECOLI XI-XVIII).</item>
<item><label>CAPO DECIMO.</label>CONTINUA. - DUE PERICOLI ESTERNI CORSI DURANTE QUESTO LUNGO PERIODO (TURCHI O MONGOLI).</item>
<item><label>CAPO UNDICESIMO.</label>CONTINUA. - TRE PERICOLI INTERNI (FEDERIGO I, CARLO V, LODOVICO XIV).</item>
<item><label>CAPO DODICESIMO.</label>UN TENTATIVO VANO DI DIFFUSIONE. - CROCIATE.</item>
<item><label>CAPO  TREDICESIMO.</label>CONTINUA. - LA DIFFUSIONE, 1492-1775, COLONIE.</item>
<item><label>CAPO QUATTORDICESIMO.</label>L'INDIPENDENZA DEGLI STATI-UNITI, O PRINCIPIO DI NUOVA ETÀ, NUOVO NOME. NAZIONALITÀ CRISTIANE. - ALTRE INDIPENDENZE, ALTRE E MAGGIORI DIFFUSIONI.</item>
<item><label>CAPO QUINDICESIMO.</label>PERICOLO GIÀ CORSO. NAPOLEONE.</item>
<item><label>CAPO SEDICESIMO.</label>CATTIVO RIMEDIO. CONGRESSO DI VIENNA. MEDIOCRITÀ POLITICA DE' PRINCIPI (QUATTRO ERRORI: GRECIA, ITALIA, POLONIA, BELGIO).</item>
<item><label>CAPO DICIASETTESIMO.</label>CATTIVE PROTESTE. RIVOLUZIONI. (MEDIOCRITÀ DI FORZE DE' PROTESTANTI).</item>
<item><label>CAPO DICIOTTESIMO.</label>PROBABILITÀ PRESENTI DELLE NAZIONALITÀ CRISTIANE. - IN GENERALE. - GRAN MOLTIPLICAZIONE - GRAN DIFFUSIONE (LOCOMOZIONE). - DISGREGAZIONE.</item>
<item><label>CAPO DICIANNOVESIMO.</label>GRAN BRETTAGNA.</item>
<item><label>CAPO VENTESIMO.</label>STATI UNITI D'AMERICA.</item>
<item><label>CAPO VENTUNESIMO.</label>RUSSIA.</item>
<item><label>CAPO VENTIDUESIMO.</label>GERMANIA.</item>
<item><label>CAPO VENTITREESIMO.</label>FRANCIA.</item>
<item><label>CAPO VENTIQUATTRESIMO.</label>GRECIA, ITALIA, POLONIA.</item>
<item><label>CAPO VENTICINQUESIMO.</label>RISULTATO GENERALE. (DIFFUSIONE NELL'ORBE. VANITÀ DI RICERCHE ULTERIORI.)</item></list>
<list><head>LIBRO QUINTO. DELL'IMPULSO PRESENTE DI ARRICCHIMENTO.</head>
<item><label>CAPO PRIMO.</label>IMPULSO DELL'UTILE MATERIALE.</item>
<item><label>CAPO SECONDO.</label>DETERMINAZIONE DI ALCUNE PAROLE, 1a VALORE E LAVORO, 2a PROPRIETÀ E CAPITALE, 3a MANTENIMENTO, 4a RISPARMIO, 5a RICCHEZZE.</item>
<item><label>CAPO TERZO.</label>CONTINUA. - CARITÀ PRIVATA E PUBBLICA.</item>
<item><label>CAPO QUARTO.</label>DUE MODI PRIMITIVI D'ARRICCHIMENTO. LAVORO LIBERO INTERNO ED ESTERNO, INDUSTRIA E SCAMBIO O COMMERCIO.</item>
<item><label>CAPO QUINTO.</label>CORRUZIONE DELL'INDUSTRIA. SERVITÙ.</item>
<item><label>CAPO SESTO.</label>CORRUZIONE DEL COMMERCIO. - PREDA (PIRATERIA, RAZZIE).</item>
<item><label>CAPO SETTIMO.</label>RESTAURAZIONE IMPERFETTISSIMA DELLA INDUSTRIA E DEL COMMERCIO NELL'ANTICHITÀ.</item>
<item><label>CAPO OTTAVO.</label>RESTAURAZIONE NELLA CIVILTÀ CRISTIANA FINO AL SECOLO XVI (CARITÀ MA PRIVATA, INTERESSI ECC.).</item>
<item><label>CAPO NONO.</label>CONTINUA: SECOLO XVI-XVIII. LA VIA D'ORIENTE MUTATA.</item>
<item><label>CAPO DECIMO.</label>RESTAURAZIONE MAGGIORE O RIABILITAZIONE. - LA SCIENZA E LA PRATICA DELL'ECONOMIA POLITICA.</item>
<item><label>CAPO UNDICESIMO.</label>PROGRESSI DELL'ARRICCHIMENTO CHE NE SEGUIRONO IN QUESTO MEZZO SECOLO, MENTRE SI COMPIEVA LA RESTAURAZIONE. ECONOMIA DELLE FORZE, FORZE NUOVE, SEGNI DEL CAPITALE, CREDITO.</item>
<item><label>CAPO DODICESIMO.</label>PROGRESSI ULTERIORI. - SPERABILI NELLA STESSA VIA.</item>
<item><label>CAPO TREDICESIMO.</label>IMPOSSIBILITÀ IN ALTRE VIE.</item>
<item><label>CAPO QUATTORDICESIMO.</label>RELAZIONI DI QUESTO IMPULSO CON QUELLI DI LIBERTÀ, NAZIONALITÀ, COLTURA E RELIGIONE.</item></list>
<list><head>LIBRO SESTO.DELL'IMPULSO PRESENTE DI COLTURA.</head>
<item><label>CAPO PRIMO.</label>I DUE IMPULSI NATURALI DEL VERO E DEL BELLO PRODUCONO L'IMPULSO DELLA COLTURA.</item>
<item><label>CAPO SECONDO.</label>COLTURE PRIMITIVE.</item>
<item><label>CAPO TERZO.</label>COLTURA GRECA E ROMANA.</item>
<item><label>CAPO QUARTO.</label>COLTURA DELLA RIVELAZIONE (IL MAGGIORE DE' PROGRESSI DEL VERO, DEL BELLO STESSO, IL SECOLO AUREO DE' SANTI PADRI).</item>
<item><label>CAPO QUINTO.</label>CADUTA DELLA COLTURA DALLA BARBARIE (SECOLI VI-X).</item>
<item><label>CAPO SESTO.</label>RISORGIMENTO ECCLESIASTICO ARABO (SECOLI XI-XIII).</item>
<item><label>CAPO SETTIMO.</label>RISORGIMENTO ITALIANO.</item>
<item><label>CAPO OTTAVO.</label>RISORGIMENTI SPAGNUOLO, INGLESE, FRANCO, TEDESCO (SECOLI XVI-XVIII).</item>
<item><label>CAPO NONO.</label>COLTURA COMUNE DELLA PRESENTE CIVILTÀ.</item>
<item><label>CAPO DECIMO.</label>PROBABILITÀ GENERALI. (PROTEZIONE, LIBERTÀ, CENSURE).</item>
<item><label>CAPO UNDICESIMO.</label>PROBABILITÀ DELLA SCIENZA, O VERO. - SCIENZE MATERIALI.</item>
<item><label>CAPO DODICESIMO.</label>CONTINUA. - SCIENZE SPIRITUALI.</item>
<item><label>CAPO TREDICESIMO.</label>PROBABILITÀ DELLA FORMA, O BELLO. - FORMA MATERIALE OD ARTI.</item>
<item><label>CAPO QUATTORDICESIMO.</label>CONTINUA. - FORMA MORALE, INTELLETTUALE O SPIRITUALE. - LETTERE.</item>
<item><label>CAPO QUINDICESIMO.</label>APPLICAZIONI, RELAZIONI DI QUESTI CON GLI ALTRI IMPULSI.</item></list>
<list><head>LIBRO SETTIMO. DELL'IMPULSO DI RELIGIONE, IMPULSO DEGLI ALTRI IMPULSI, E LOR FINE.</head>
<item><label>CAPO PRIMO.</label>CHE L'IMPULSO DI RELIGIONE NON È GENERATO, MA GENERATORE DELL'IMPULSO DI MORALE, O DI VIRTÙ, O DEL BUONO.</item>
<item><label>CAPO SECONDO.</label>CHE L'IMPULSO DI RELIGIONE NON È GENERATO, MA GENERATORE DI TUTTI GLI ALTRI.</item>
<item><label>CAPO TERZO.</label>CHE L'IMPULSO DI RELIGIONE DEBBE DUNQUE ESSERE E FU DI FATTO GENERATORE DELLA CIVILTÀ, DI TUTTE LE CIVILTÀ.</item>
<item><label>CAPO QUARTO.</label>RELIGIONE E CIVILTÀ PRIMORDIALE, O MITICA.</item>
<item><label>CAPO QUINTO.</label>RELIGIONE E CIVILTÀ PRIMITIVA DELLE GENTI.</item>
<item><label>CAPO SESTO.</label>RELIGIONE E CIVILTÀ PRIMITIVE ORIENTALI: EGITTO, ASIA OCCIDENTALE INDIA, CINA.</item>
<item><label>CAPO SETTIMO.</label>RELIGIONE E CIVILTÀ GRECO-ROMANA.</item>
<item><label>CAPO OTTAVO.</label>RELIGIONE E CIVILTÀ CRISTIANA. ETÀ 1a. PRIMITIVA (SECOLI I-III).</item>
<item><label>CAPO NONO.</label>CONTINUA. ETÀ 2a. PROGRESSO ROMANO (SECOLI IV-V).</item>
<item><label>CAPO DECIMO.</label>CONTINUA. ETÀ 3a. PROGRESSI DEI BARBARI (SECOLI VI-VIII).</item>
<item><label>CAPO UNDICESIMO.</label>CONTINUA. ETÀ 4a. STAZIONE: (PROGRESSO D'UNIONE?) (SECOLI IX-X).</item>
<item><label>CAPO DODICESIMO.</label>CONTINUA. ETÀ 5a. PROGRESSO INTERNO DI LIBERTÀ (SECOLI XI-XV).</item>
<item><label>CAPO TREDICESIMO.</label>CONTINUA. ETÀ 6a. PROGRESSI ESTERNI. DIFFUSIONE. PROGRESSI E REGRESSI INTERNI: COLTURA: NAZIONALITÀ? - ARRICCHIMENTO E LIBERTÀ (SECOLI XVI-XVIII).</item>
<item><label>CAPO QUATTORDICESIMO.</label>CONTINUA. ETÀ 7a. INCOMINCIATA: PROGRESSO UNIVERSALE RICOMINCIATO (1789-1852).</item>
<item><label>CAPO QUINDICESIMO.</label>CHE LA CIVILTÀ CRISTIANA È LA SOLA OR PROGREDIENTE, SOLA IN CUI GLI IMPULSI DI LIBERTÀ, NAZIONALITÀ, ARRICCHIMENTO E COLTURA SERVANO ALLA VIRTÙ.</item>
<item><label>CAPO SEDICESIMO.</label>CHE IL PROGRESSO DELLA VIRTÙ CRISTIANA È IL FINE PROVVIDENZIALE DI TUTTI GL'IMPULSI DI TUTTA LA CIVILTÀ CRISTIANA.</item>
<item><label>CAPO DICIASETTESIMO.</label>PROBABILITÀ PRESENTI DELLA VIRTÙ E DELLA RELIGIONE CRISTIANA. (QUI V'È CERTEZZA DEL TERMINE. - DIFFERENZA DAGLI ALTRI IMPLUSI).</item>
<item><label>CAPO DICIOTTESIMO.</label>MISTERO DEL PROGRESSO INDEFINITO.</item>
<item><label>CAPO DICIANNOVESIMO.</label>CONCLUSIONI. CHE LE RIVOLUZIONI PRESENTI NON SONO SE NON UN GRAN PERIODO DELLA CIVILTÀ CRISTIANA.</item>
<item><label>CAPO VENTESIMO.</label>CONTINUA. - CHE LA POLITICA DELLA CRISTIANITÀ STA TUTTA IN SERVIRE QUEL PROGRESSO INDEFINITO.</item>
<item><label>CAPO VENTUNESIMO.</label>CONTINUA. - CHE IL DOVERE D'OGNI UOMO CIVILE E CRISTIANO STA TUTTO IN AGGIUNGERSI A QUELLA POLITICA (SERVIR LA PROVVIDENZA).</item>
<item><label>CAPO VENTIDUESIMO.</label>APPENDICE (AGLI ITALIANI). ULTIME PAROLE.</item></list></div1>
</back>
</text>
</TEI.2>
